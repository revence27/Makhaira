<XMLBIBLE biblename="Endagaano Empya">
  <BIBLEBOOK bname="Matayo" bnumber="40">
    <CHAPTER cnumber="1">
      <VERS vnumber="1">Ekitabo eky'okuzaalibwa kwa Yesu Kristo, omwana wa Dawudi, omwana wa Ibulayimu.</VERS>
      <VERS vnumber="2">Ibulayimu yazaala lsaaka; Isaaka n'azaala Yakobo; Yakobo n'azaala Yuda ne baganda be;</VERS>
      <VERS vnumber="3">Yuda n'azaala Pereezi ne Zeera mu Tamali; Pereezi n'azaala Keezulooni; Keezulooni n'azaala Laamu;</VERS>
      <VERS vnumber="4">Laamu n'azaala Amminadaabu; Amminadaabu n'azaala Nasoni; Nasoni n'azaala Salumooni;</VERS>
      <VERS vnumber="5">Salumooni n'azaala Bowaazi mu Lakabu; Bowaazi n'azaala Obedi mu Luusi; Obedi n'azaala Yese;</VERS>
      <VERS vnumber="6">Yese n'azaala Dawudi kabaka. Dawudi n'azaala Sulemaani mu muka Uliya;</VERS>
      <VERS vnumber="7">Sulemaani n'azaala Lekobowaamu; Lekobowaamu n'azaala Abiya; Abiya n'azaala Asa;</VERS>
      <VERS vnumber="8">Asa n'azaala Yekosafaati; Yekosafaati n'azaala Yolaamu; Yolaamu n'azaala Uzziya;</VERS>
      <VERS vnumber="9">Uzziya n'azaala Yosamu; Yosamu n'azaala Akazi; Akasi n'azaala Kezeekiya;</VERS>
      <VERS vnumber="10">Kezeekiya n'azaala Manaase; Manaase n'azaala Amoni; Amoni n'azaala Yosiya;</VERS>
      <VERS vnumber="11">Yosiya n'azaala Yekoniya ne baganda be, mu biro eby'okutwalibwa e Babulooni.</VERS>
      <VERS vnumber="12">Oluvannyuma olw'okutwalibwa e Babulooni, Yekoniya n'azaala Seyalutyeri; Seyalutyeri n'azaala Zerubbaberi;</VERS>
      <VERS vnumber="13">Zerubbaberi n'azaala Abiwuudi; Abiwuudi n'azaala Eriyakimu; Eriyakimu n'azaala Azoli;</VERS>
      <VERS vnumber="14">Azoli n'azaala Sadoki; Sadoki n'azaala Akimu; Akimu n'azaala Eriwuudi;</VERS>
      <VERS vnumber="15">Eriwuudi n'azaala Ereyazaali; Ereyazaali n'azaala Mataani; Mataani n'azaala Yakobo;</VERS>
      <VERS vnumber="16">Yakobo n'azaala Yusufu, eyali bba Malyamu, eyazaala Yesu ayitibwa Kristo.</VERS>
      <VERS vnumber="17">Bwe gityo emirembe gyonna, okuva ku Ibulayimu okutuuka ku Dawudi, emirembe kkumi n'ena; nate, okuva ku Dawudi okutuuka ku kutwalibwa e Babulooni, emirembe kkumi n'ena; nate, okuva ku kutwalibwa e Babulooni okutuuka ku Kristo, emirembe kkumi n'ena.</VERS>
      <VERS vnumber="18">N'okuzaalibwa kwa Yesu Kristo kwali bwe kuti. Malyamu nnyina bwe yali ng'akyayogerezebwa Yusufu, baali nga tebannaba kufumbiriganwa, n'alabika ng'ali lubuto olw'Omwoyo Omutukuvu.</VERS>
      <VERS vnumber="19">Awo Yusufu bba, kubanga yali muntu mutuukirivu, n'atayagala kumukwasa nsonyi, yali alowooza okumulekayo kyama.</VERS>
      <VERS vnumber="20">Laba bwe yali alowooza bw'atyo, malayika wa Mukama n'ajja gy'ali mu kirooto, n'amugamba nti Yusufu omwana wa Dawudi, totya kutwala Malyamu mukazi wo, kubanga olubuto lwe lwa Mwoyo Mutukuvu.</VERS>
      <VERS vnumber="21">Naye alizaala omwana wa bulenzi; naawe olimutuuma erinnya lye YESU; kubanga ye ye alirokola abantu be mu bibi byabwe.</VERS>
      <VERS vnumber="22">Ebyo byonna byakolebwa, bituukirire Mukama bye yayogerera mu nnabbi, ng'agamba nti,</VERS>
      <VERS vnumber="23">Laba, omuwala atamanyi musajja aliba olubuto, era alizaala omwana wa bulenzi, Balimutuuma erinnya lye Emmanweri; eritegeezebwa nti Katonda ali naffe.</VERS>
      <VERS vnumber="24">Yusufu bwe yazuukuka mu tulo, n'akola nga malayika wa Mukama bwe yamulagira, n'atwala mukazi we,</VERS>
      <VERS vnumber="25">so teyamumanya okutuusa lwe yamala okuzaala omwana: n'amutuuma erinnya lye YESU.</VERS>
    </CHAPTER>
    <CHAPTER cnumber="2">
      <VERS vnumber="1">Awo Yesu bwe yazaalibwa mu Besirekemu eky'e Buyudaaya ku mirembe gya Kerode kabaka, laba, abagezigezi abaava ebuvanjuba ne bajja e Yerusaalemi,</VERS>
      <VERS vnumber="2">nga bagamba nti Ali ludda wa oyo eyazaalibwa Kabaka w'Abayudaaya? Kubanga twalaba emmunyeenye ebuvanjuba, ne tujja okumusinza.</VERS>
      <VERS vnumber="3">Kerode kabaka bwe yawulira ne yeeraliikirira, era n'ab'e Yerusaalemi bonna.</VERS>
      <VERS vnumber="4">N'aku&#331;&#331;anya bakabona abakulu bonna, n'abawandiisi ab'abantu, n'ababuuza nti Kristo alizaalibwa wa?</VERS>
      <VERS vnumber="5">Nabo ne bamugamba nti Mu Besirekemu eky'e Buyudaaya: kubanga bwe kyawandiikibwa nnabbi bwe kityo nti</VERS>
      <VERS vnumber="6">Naawe Besirekemu, ensi ya Yuda, Toli mutono mu balangira ba Yuda: Kubanga afuga aliva mu ggwe, Alirunda abantu bange Isiraeri.</VERS>
      <VERS vnumber="7">Awo Kerode n'ayita abagezigezi kyama, n'ababuuliriza nnyo ebiro emmunyeenye bye yaakamala okulabika.</VERS>
      <VERS vnumber="8">N'abasindika e Besirekemu, n'abagamba nti Mugende munoonye nnyo, mulabe omwana bw'afaanana; naye bwe mumulabanga, ne mujja mumbuulira nange ndyoke njije mmusinze.</VERS>
      <VERS vnumber="9">Bwe baawulira kabaka, ne bagenda; laba emmunyeenye eyo, gye baalabira ebuvanjuba, n'ebakulembera, n'ejja n'eyimirira waggulu omwana w'ali.</VERS>
      <VERS vnumber="10">Bwe baalaba emmunyeenye, ne basanyuka essaayu lingi nnyo.</VERS>
      <VERS vnumber="11">Ne bayingira mu nnyumba, ne balaba omwana ne Malyamu nnyina; ne bavuunama, ne basinza omwana; ne basumulula ensawo zaabwe, ne bamutonera ebirabo bya zaabu, n'obubaane, n'omugavu.</VERS>
      <VERS vnumber="12">Katonda bwe yabalabulira mu kirooto baleme okuddayo eri Kerode ne baddayo ewaabwe mu kkubo eddala.</VERS>
      <VERS vnumber="13">Laba, bwe baamala okugenda malayika wa Mukama n'alabikira Yusufu mu kirooto, ng'amugamba nti Golokoka, otwale omwana ne nnyina, oddukire e Misiri obeere eyo okutuusa nze lwe ndikugamba; kubanga Kerode ajja okunoonya omwana okumutta.</VERS>
      <VERS vnumber="14">Naye n'azuukuka n'atwala omwana ne nnyina ekiro n'agenda e Misiri;</VERS>
      <VERS vnumber="15">n'abeera eyo okutuusa Kerode bwe yafa; ekigambo kituukirire Mukama kye yayogerera mu nnabbi, ng'agamba nti Nnayita omwana wange okuva mu Misiri.</VERS>
      <VERS vnumber="16">Awo Kerode, bwe yalaba ng'abalaguzi baamuduulira n'asunguwala nnyo, n'atuma okutta abaana ab'obulenzi bonna abaali e Besirekemu ne ku nsalo zaakyo zonna, abaakamala emyaka ebiri n'abatannaba kutuusa egyo, ng'ebiro bye yabuulirizaamu ennyo abalaguzi bwe byali.</VERS>
      <VERS vnumber="17">Awo ekigambo nnabbi Yeremiya kye yayogera ne kiryoka kituukirira, bwe yagamba nti</VERS>
      <VERS vnumber="18">Eddoboozi lyawulirwa mu Laama, Okukaaba n'okukuba ebiwoobe ebingi, Laakeeri ng'akaabira abaana be; So teyayagala kukubagizibwa, kubanga tewakyali.</VERS>
      <VERS vnumber="19">Naye Kerode bwe yamala okufa, laba, malayika wa Mukama n'alabikira Yusufu mu kirooto e Misiri,</VERS>
      <VERS vnumber="20">ng'agamba nti Golokoka, otwale omwana ne nnyina, ogende mu nsi ya Isiraeri: kubanga abaali banoonya omwana okumutta bafudde.</VERS>
      <VERS vnumber="21">N'agolokoka, n'atwala omwana ne nayina, n'ajja mu nsi ya Isiraeri.</VERS>
      <VERS vnumber="22">Naye bwe yawulira nti Alukerawo ye kabaka w'e Buyudaaya ng'asikidde kitaawe Kerode, n'atya okuddayo. Naye Katonda bwe yamulabulira mu kirooto, ne yeekooloobya, n'ayita ku luuyi lwe Ggaliraaya,</VERS>
      <VERS vnumber="23">n'ajja n'abeera mu kyalo, erinnya lyakyo Nazaaleesi: ekigambo bannabbi kye baayogera kituukirire, nti Aliyitibwa Munazaalaayo.</VERS>
    </CHAPTER>
    <CHAPTER cnumber="3">
      <VERS vnumber="1">Mu nnaku ezo, Yokaana Omubatiza n'ajja ng'abuulirira mu ddungu ery'e Buyudaaya,</VERS>
      <VERS vnumber="2">ng'agamba nti Mwenenye; kubanga obwakabaka obw'omu ggulu bunaatera okutuuka.</VERS>
      <VERS vnumber="3">Kubanga oyo nnabbi Isaaya gwe yayogerako, ng'agamba nti Eddoboozi ly'oyo ayogerera waggulu mu ddungu nti Mulongoose oluguudo lwa Mukama, Mulu&#331;&#331;amye amakubo ge.</VERS>
      <VERS vnumber="4">Naye Yokaana oyo yayambalanga engoye ez'ebyoya by'e&#331;&#331;amira, nga yeesiba olukoba olw'eddiba mu kiwato; n'emmere ye yali nzige na mubisi gw'enjuki ez'omu nsiko.</VERS>
      <VERS vnumber="5">Awo ne bava e Yerusaalemi ne mu Buyudaaya wonna, n'ensi yonna eriraanye Yoludaani, ne bajja gy'ali;</VERS>
      <VERS vnumber="6">n'ababatiza mu mugga Yoludaani, nga baatula ebibi byabwe.</VERS>
      <VERS vnumber="7">Naye Lwe yalaba Abafalisaayo abangi n'Abasaddukaayo abangi nga bajjirira okubatiza kwe n'abagamba nti Mmwe abaana b'emisota, ani eyabalabula okudduka obusungu obugenda okujja?</VERS>
      <VERS vnumber="8">Mubale ebibala ebisaanidde okwenenya;</VERS>
      <VERS vnumber="9">temulowooza kwogera mu mitima nti Tulina Ibulayimu ye jjajjaffe: kubanga mbagamba nti Katonda ayinza mu mayinja gano okugafuuliramu Ibulayimu abaana.</VERS>
      <VERS vnumber="10">Naye kaakano embazzi eteekeddwa ku kikolo ky'emiti: buli muti ogutabala bibala birungi gunaatemebwa, gunaasuulibwa mu muliro.</VERS>
      <VERS vnumber="11">Nze mbabatiza na mazzi olw'okwenenya: naye oyo ajja ennyuma wange ye ansinga amaanyi, sisaanira na kukwata ngatto ze: oyo alibabatiza n'Omwoyo Omutukuvu n'omuliro.</VERS>
      <VERS vnumber="12">Olugali lwe luli mu mukono gwe, naye alirongoosa nnyo egguuliro lye; aliku&#331;&#331;aanyiza e&#331;&#331;aano mu ggwanika, naye ebisusunku alibyokya n'omuliro ogutazikira.</VERS>
      <VERS vnumber="13">Awo Yesu n'ava e Ggaliraaya, n'atuuka ku Yoludaani eri Yokaana, amubatize.</VERS>
      <VERS vnumber="14">Naye Yokaana yali ayagala okumugaana, ng'agamba nti Nze nneetaaga ggwe okumbatiza, naawe ojja gye ndi?</VERS>
      <VERS vnumber="15">Naye Yesu n'addamu n'amugamba nti Kkiriza kaakano: kubanga kitugwanira bwe tutyo okntuukiriza obutuukirivu bwonna. N'alyoka amukkiriza.</VERS>
      <VERS vnumber="16">Awo Yesu, bwe yamala okubatizibwa, amangu ago n'ava mu mazzi: laba, eggulu ne limubikkukira, n'alaba Omwoyo gwa Katonda ng'akka ng'ejjiba, ng'ajja ku ye;</VERS>
      <VERS vnumber="17">laba, eddoboozi ne liyima mu ggulu, nga ligamba nti Oyo ye Mwana wange, gwe njagala, gwe nsanyukira ennyo.</VERS>
    </CHAPTER>
    <CHAPTER cnumber="4">
      <VERS vnumber="1">Awo Yesu n'atwalibwa Omwoyo mu ddungu okukemebwa Setaani.</VERS>
      <VERS vnumber="2">Bwe yamala okusiiba ennaku amakumi ana, emisana n'ekiro, enjala n'eryoka emuluma.</VERS>
      <VERS vnumber="3">Omukemi n'ajja n'amugamba nti Oba oli Mwana wa Katonda, gamba amayinja gano gafuuke emmere.</VERS>
      <VERS vnumber="4">Naye n'addamu n'agamba nti Kyawandiikibwa nti Omuntu tabanga mulamu na mmere yokka, wabula na buli kigambo ekiva mu kamwa ka Katonda.</VERS>
      <VERS vnumber="5">Awo Setaani n'amutwala ku kibuga ekitukuvu n'amuteeka ku kitikkiro kya yeekaalu,</VERS>
      <VERS vnumber="6">n'amugamba nti Oba oli Mwana wa Katonda, buuka ogwe wansi: kubanga kyawandiikibwa nti Alikulagiririza bamalayika be: Mu mikono gyabwe balikuwanirira, Oleme okwesittala ekigere kyo ku jjinja.</VERS>
      <VERS vnumber="7">Yesu n'amugamba nti Kyawandiikibwa nate nti Tokemanga Mukama Katonda wo.</VERS>
      <VERS vnumber="8">Ate Setaani n'amutwala ku lusozi oluwanvu ennyo, n'amulaga ensi za bakabaka bonna abali mu nsi, n'ekitiibwa kyazo;</VERS>
      <VERS vnumber="9">n'amugamba nti Ebyo byonna naabikuwa bw'onoovuunama okunsinza.</VERS>
      <VERS vnumber="10">Awo Yesu n'amugamba nti Vaawo genda, Setaani: kubanga kyawandiikibwa nti Osinzanga Mukama Katonda wo; era omuweerezanga yekka.</VERS>
      <VERS vnumber="11">Awo Setaani n'amuleka; laba, bamalayika ne bajja, ne bamuweereza.</VERS>
      <VERS vnumber="12">Awo bwe yawulira nga Yokaana bamuwaddeyo, n'addayo e Ggaliraaya;</VERS>
      <VERS vnumber="13">ng'avudde e Nazaaleesi, n'ajja, n'abeera e Kaperunawumu, ekiri ku nnyanja, mu nsi ya Zebbulooni ne Nafutaali:</VERS>
      <VERS vnumber="14">ekigambo kituukirire nnabbi Isaaya kye yayogera, ng'agamba nti</VERS>
      <VERS vnumber="15">Ensi ya Zebbulooni n'ensi ya Nafutaali, Ekkubo ly'ennyanja, emitala wa Yoludaani, e Ggaliraaya ey'amawanga.</VERS>
      <VERS vnumber="16">Abantu abaali batuula mu kizikiza, Baalaba omusana mungi, N'abo abaali batuula mu nsi y'okufa ne mu kisiikirize kyakwo, Omusana gwabaakira.</VERS>
      <VERS vnumber="17">Yesu n'asookera awo okubuulira n'okugamba nti Mwenenye; kubanga okwakabaka obw'omu ggulu bunaatera okutuuka.</VERS>
      <VERS vnumber="18">Bwe yali ng'atambula ku ttale ly'ennyanja y'e Ggaliraaya, n'alaba ab'oluganda babiri, Simooni gwe bayita Peetero, ne Andereya muganda we, nga basuula omugonjo mu nnyanja, kubanga baali bavubi.</VERS>
      <VERS vnumber="19">N'abagamba nti Mujje, muyite nange, nange ndibafuula abavubi b'abantu.</VERS>
      <VERS vnumber="20">Amangu ago ne baleka emigonjo, ne bayita naye:</VERS>
      <VERS vnumber="21">N'atambulako mu maaso n'alaba ab'oluganda babiri abalala, Yakobo omwana wa Zebedaayo, ne Yokaana muganda we, nga bali mu lyato wamu ne kitaabwe Zebeedaayo, nga bayunga emigonjo gyabwe; n'abayita.</VERS>
      <VERS vnumber="22">Amangu ago ne baleka awo eryato ne kitaabwe, ne bagenda naye.</VERS>
      <VERS vnumber="23">Yesu n'abuna Ggaliraaya yonna, ng'abayigiririza mu maku&#331;&#331;aaniro gaabwe, era ng'abuulira enjiri ey'obwakabaka, era ng'awonya endwadde zonna n'obunafu bwonna mu bantu.</VERS>
      <VERS vnumber="24">Ebigambo bye ne bibuna Obusuuli bwonna: ne bamuleetera bonna abaali balwadde, abaali bakwatiddwa endwadde ezitali zimu, n&#8217;ebibonyoobonyo, n'ab'emizimu; n'ab'ensimbu, n'abaali bakoozimbye; n'abawonya.</VERS>
      <VERS vnumber="25">Ebibiina bingi, nga bava e Ggaliraaya n&#8217;e Dekapoli n'e Yerusaalemi n&#8217;e Buyudaaya n'emitala wa Yoludaani ne bayita naye.</VERS>
    </CHAPTER>
    <CHAPTER cnumber="5">
      <VERS vnumber="1">Bwe yalaba ebibiina, n'alinnya ku lusozi: n'atuula wansi, abayigirizwa be ne bajja gy'ali.</VERS>
      <VERS vnumber="2">n'ayasamya akamwa ke, n'abayigiriza ng'agamba nti</VERS>
      <VERS vnumber="3">Balina omukisa abaavu mu mwoyo: kubanga abo obwakabaka abw'omu ggulu bwe bwabwe.</VERS>
      <VERS vnumber="4">Balina omukisa abali mu nnaku: kubanga abo balisanyusibwa.</VERS>
      <VERS vnumber="5">Balina omukisa abateefu: kubanga abo balisikira ensi.</VERS>
      <VERS vnumber="6">Balina omukisa abalumwa enjala n'ennyonta olw'obutuukirivu: kubanga abo balikkusibwa.</VERS>
      <VERS vnumber="7">Balina omukisa ab'ekisa: kubanga abo balikwatirwa ekisa.</VERS>
      <VERS vnumber="8">Balina omukisa abalina omutima omulongoofu: kubanga abo baliraba Katonda.</VERS>
      <VERS vnumber="9">Balina omukisa abatabaganya: kubanga abo baliyitibwa baana ba Katonda.</VERS>
      <VERS vnumber="10">Balina omukisa abayigganyizibwa olw'obutuukirivu: kubanga abo obwakabaka obw'omu ggulu bwe bwabwe.</VERS>
      <VERS vnumber="11">Mmwe mulina omukisa bwe banaabavumanga, bwe banaabayigganyanga, bwe banaabawaayiranga buli kigambo kibi, okubavunaanya nze.</VERS>
      <VERS vnumber="12">Musanyuke, mujaguze nnyo: kubanga empeera yammwe nnyingi mu ggulu: kubanga bwe batyo bwe baayigganya bannabbi abaasooka mmwe.</VERS>
      <VERS vnumber="13">Mmwe muli munnyo gwa nsi; naye omunnyo bwe guggwaamu ensa, balirungamu munnyo nnabaki? Tegukyasaana nate, wabula okusuulibwa ebweru, abantu okugulinnyirira.</VERS>
      <VERS vnumber="14">Mmwe muli musana gwa nsi. Ekibuga bwe kikubibwa ku lusozi, tekiyinzika kukisibwa.</VERS>
      <VERS vnumber="15">So tebakoleeza ttabaaza okugivuunikira mu kibbo; wabula okugiteeka waggulu ku kikondo kyayo; nayo ebaakira bonna abali mu nju.</VERS>
      <VERS vnumber="16">Kale omusana gwammwe gwakenga bwe gutyo mu maaso g'abantu balabenga ebigambo ebirungi bye mukola, balyoke bagulumizenga Kitammwe ali mu ggulu.</VERS>
      <VERS vnumber="17">Temulowoozanga nti najja okudibya amateeka oba ebya bannabbi: sajja kudibya, wabula okutuukiriza.</VERS>
      <VERS vnumber="18">Kubanga mbagamba mazima nti Eggulu n&#8217;ensi okutuusa lwe biriggwaawo, ennukuta emu newakudde akatonnyeze akamu ak&#8217;omu Mateeka tekaliggwaawo, Okutuusa byonna lwe birimala okutuukirira.</VERS>
      <VERS vnumber="19">Kale buli anaadibyanga erimu ku mateeka ago wadde erisinga obutono era anaayigirizanga abantu bw'atyo, aliyitibwa mutono mu bwakabaka obw'omu ggulu: naye buli anaagakwatanga era anaagayigirizanga, oyo aliyitibwa mukulu mu bwakabaka obw'omu ggulu.</VERS>
      <VERS vnumber="20">Kubanga mbagamba nti obutuukirivu bwammwe bwe butaasingenga butuukiruvu bwa bawandiisi n'Abafalisaayo, temuliyingira n'akatono mu bwakabaka obw'omu ggulu.</VERS>
      <VERS vnumber="21">Mwawulira ab'edda bwe baagambibwa nti Tottanga naye omuntu bw'anattanga, anazzanga omusango:</VERS>
      <VERS vnumber="22">naye nange mbagamba nti buli muntu asunguwalira muganda we, alizza omusango; naye anaagambanga muganda we nti Laka, asaanidde okutwalibwamu lukiiko, naye anaagambanga nti Musirusiru, asaanidde okusuulibwa mu Ggeyeena ey'omuliro.</VERS>
      <VERS vnumber="23">Kale, bw'obanga oleese ssaddaaka yo ku kyoto, bw'oyima eyo n'omala ojjukira nga muganda wo akuliko ekigambo,</VERS>
      <VERS vnumber="24">leka awo ssaddaaka yo mu maaso g'ekyoto, oddeyo, osooke omale okutagabana ne muganda wo, olyoke okomewo oweeyo ssaddaaka yo.</VERS>
      <VERS vnumber="25">Yagalananga mangu n'oyo akuwawaabira ng'okyali naye mu kkubo; akuwawaabira alemenga okukutwala eri katikkiro, so ne katikkiro alemenga okukuwa omumbowa, era olemenga okuteekebwa mu kkomera.</VERS>
      <VERS vnumber="26">Mazima nkugamba nti Tolivaamu, okutuusa lw'olimala okukomekkereza n'eppeesa erimu.</VERS>
      <VERS vnumber="27">Mwawulira bwe baagambibwa nti Toyendanga:</VERS>
      <VERS vnumber="28">naye nange mbagamba nti buli muntu atunuulira omukazi okumwegomba, ng'amaze okumwendako mu mutima gwe.</VERS>
      <VERS vnumber="29">Oba ng'eriiso lyo erya ddyo likwesittaza liggyeemu, lisuule wala: kubanga kye kisinga obulungi ekitundu kyo ekimu kizikirire, omubiri gwo gwonna guleme okusuulibwa mu Ggeyeena.</VERS>
      <VERS vnumber="30">Era oba ng&#8217;omukono gwo ogwa ddyo gukwesittaza, gutemeko, gusuule wala kubanga kye kisinga obulungi ekitundu kyo ekimu kizikirire, omubiri gwo gwonna guleme okugenda mu Ggeyeena.</VERS>
      <VERS vnumber="31">Baagambibwa nate nti Omuntu bw'agobanga mukazi we, amuwanga ebbaluwa ey'okumugoba:</VERS>
      <VERS vnumber="32">naye nange mbagamba nti buli muntu agobanga mukazi we, wabula ogw'obwenzi ng'amwenzezza: n'oyo awasanga gwe baagoba, ng'ayenze.</VERS>
      <VERS vnumber="33">Mwawulira ate ab'edda bwe baagambibwa nti Tolayiranga bya bulimba, naye otuukiririzanga Mukama by'olayira:</VERS>
      <VERS vnumber="34">naye nange mbagamba nti Tolayiranga n'akatono, newakubadde eggulu, kubanga ye ntebe ya Katonda;</VERS>
      <VERS vnumber="35">newakubadde ensi, kubanga ye gy'ateekako ebigere bye; newakubadde Yerusaalemi, kubanga kye kibuga kya Kabaka omukulu.</VERS>
      <VERS vnumber="36">So tolayiranga mutwe gwo, kubanga toyinza kufuula luviiri lumu oba lweru oba oluddugavu.</VERS>
      <VERS vnumber="37">Naye ebigambo byammwe bibeerenga nti Weewaawo, weewaawo; si weewaawo, si weewaawo: naye ebisinga ebyo biva mu mubi.</VERS>
      <VERS vnumber="38">Mwawulira bwe baagambibwa nti Eriiso ligattwenga eriiso, n&#8217;erinnyo ligattwenga erinnyo:</VERS>
      <VERS vnumber="39">naye nange mbagamba nti Temuziyizanga mubi: naye omuntu bw'akukubanga oluba olwa ddyo, omukyukiranga n'olwa kkono.</VERS>
      <VERS vnumber="40">Omuntu bw'ayagalanga okuwoza naawe okutwala ekkanzu yo, omulekeranga n'ekizibawo kyo.</VERS>
      <VERS vnumber="41">Omuntu bw&#8217;akuwalirizanga okutambula naye mairo emu, tambulanga naye n'ey'okubiri.</VERS>
      <VERS vnumber="42">Akusabanga omuwanga; omuntu bw&#8217;ayagalanga okumuwola, tomukubanga mabega.</VERS>
      <VERS vnumber="43">Mwawulira bwe baagambibwa nti Oyagalanga munno, okyawanga omulabe wo:</VERS>
      <VERS vnumber="44">naye nange mbagamba nti Mwagalenga abalabe bammwe, musabirenga ababayigganya;</VERS>
      <VERS vnumber="45">mulyoke mubeerenga abaana ba Kitammwe ali mu ggulu: kubanga enjuba ye agyakiza ababi n'abalungi, abatonnyeseza enkuba abatuukirivu n'abatali batuukirivu.</VERS>
      <VERS vnumber="46">Kubanga bwe munaayagalanga ababaagala, mulina mpeera ki? n'abawooza tebakola bwe batyo?</VERS>
      <VERS vnumber="47">Bwe munaalamusanga baganda bammwe bokka, munaabasinzangawo ki? N&#8217;ab'amawanga tebakola bwe batyo?</VERS>
      <VERS vnumber="48">Kale mmwe mubeerenga abatuukirivu, nga Kitammwe ali mu ggulu bw'ali omutuukirivu.</VERS>
    </CHAPTER>
    <CHAPTER cnumber="6">
      <VERS vnumber="1">Mwekuume obutakoleranga bigambo byammwe eby'obutuukirivu mu maaso g'abantu, era babalabe: kubanga bwe munaakolanga bwe mutyo temuuweebwenga mpeera eri Kitammwe ali mu ggulu.</VERS>
      <VERS vnumber="2">Kale, bw'ogabiranga abaavu, teweefuuyiranga &#331;&#331;ombe mu maaso go, nga bannanfuusi bwe bakola mu maku&#331;&#331;aaniro ne mu nguudo, abantu babawe ekitiibwa. Mazima mbagamba nti Bamaze okuweebwa empeera yaabwe.</VERS>
      <VERS vnumber="3">Naye ggwe, bw'ogabiranga abaavu, omukono gwo ogwa kkono gulemenga okumanya ogwa ddyo bye gukola:</VERS>
      <VERS vnumber="4">okugaba kwo kubeerenga kwa kyama: kale Kitaawo alaba mu kyama alikuwa empeera.</VERS>
      <VERS vnumber="5">Era bwe musabanga, temubanga nga bannanfuusi: kubanga baagala okusaba nga bayimiridde mu maku&#331;&#331;aaniro ne ku mabbali g'enguudo, era abantu babalabe. Mazima mbagamba nti Bamaze abo okuweebwa empeera yaabwe.</VERS>
      <VERS vnumber="6">Naye ggwe bw'osabanga yingiranga mu kisenge munda, omalenga okuggalawo oluggi olyoke osabe Kitaawo ali mu kyama, kale Kitaawo alaba mu kyama, alikuwa empeera.</VERS>
      <VERS vnumber="7">Nammwe bwe musabanga, temuddi&#331;&#331;ananga mu bigambo, ng'ab'amawanga bwe bakola: kubanga balowooza nga banaawulirwa olw'ebigambo byabwe ebingi.</VERS>
      <VERS vnumber="8">Kale, temufaanana nga bo: kubanga Kitammwe amanyi bye mwetaaga nga temunnaba kumusaba.</VERS>
      <VERS vnumber="9">Kale, musabenga bwe muti, nti, Kitaffe ali mu ggulu, Erinnya lyo litukuzibwe.</VERS>
      <VERS vnumber="10">Obwakabaka bwo bujje. By'oyagala bikolebwe mu nsi, nga bwe bikolebwa mu ggulu.</VERS>
      <VERS vnumber="11">Otuwe leero emmere yaffe eya leero.</VERS>
      <VERS vnumber="12">Otusonyiwe amabanja gaffe, nga naffe bwe tusonyiye abatwewolako.</VERS>
      <VERS vnumber="13">Totutwala mu kukemebwa, naye otulokole eri omubi. Kubanga obwakabaka, n'obuyinza, n'ekitiibwa, bibyo, emirembe n'emirembe, Amiina.</VERS>
      <VERS vnumber="14">Kubanga bwe munaasonyiwanga abantu ebyonoono byabwe, Kitammwe ali mu ggulu anaabasonyiwanga nammwe.</VERS>
      <VERS vnumber="15">Naye bwe mutaasonyiwenga bantu ebyonoono byabwe, ne Kitammwe taasonyiwenga byonoono byammwe.</VERS>
      <VERS vnumber="16">Nate bwe musiibanga, temubeeranga nga bannanfuusi, abalina amaaso ag'ennaku: kubanga beeyonoona amaaso gaabwe, era abantu babalabe nga basiiba. Mazima mbagamba nti Bamaze okuweebwa empeera yaabwe.</VERS>
      <VERS vnumber="17">Naye ggwe bw'osiibanga, osaabanga amafuta ku mutwe, onaabanga ne mu maaso;</VERS>
      <VERS vnumber="18">abantu balemenga okulaba ng'osiiba, wabula Kitaawo ali mu kyama: kale Kitaawo alaba mu kyama alikuwa empeera.</VERS>
      <VERS vnumber="19">Temweterekeranga bintu ku nsi kwe byonoonekera n&#8217;ennyenje n'obutalagge, n&#8217;ababbi kwe basimira ne babba:</VERS>
      <VERS vnumber="20">naye mweterekeranga ebintu mu ggulu, gye bitayonoonekera n'ennyenje newakubadde obutalagge, so n'ababbi gye batasimira; so gye batabbira:</VERS>
      <VERS vnumber="21">kubanga ebintu byo we bibeera, omutima gwo nagwo gye gubeera.</VERS>
      <VERS vnumber="22">Ettabaaza y'omubiri lye liiso: eriiso lyo bwe liraba awamu, omubiri gwo gwonna gunaabanga n'okutangaala.</VERS>
      <VERS vnumber="23">Naye eriiso lyo bwe liba ebbi, omubiri gwo gwonna gunaabanga n'ekizikiza. Kale okutangaala okuli munda mu ggwe bwe kubeera ekizikiza, ekizikiza ekyo kyenkana wa obunene!</VERS>
      <VERS vnumber="24">Tewali muntu ayinza kuweereza baami babiri: kuba oba anaakyawanga omu, n'ayagalanga omulala; oba anaanywereranga ku omu, n'anyoomanga omulala. Temuyinza kuweereza Katonda ne mamona.</VERS>
      <VERS vnumber="25">Kyenva mbagamba nti Temweraliikiriranga bulamu bwammwe, nti mulirya ki; mulinywa ki; newakubaade omubiri gwammwe, nti mulyambala ki. Obulamu tebukira mmere; n&#8217;omubiri tegukira byakwambala?</VERS>
      <VERS vnumber="26">Mulabe ennyonyi ez'omu bbanga, nga tezisiga, so tezikungula, teziku&#331;&#331;aanyiza mu mawanika; era Kitammwe ali mu ggulu aziriisa ezo. Mmwe temusinga nnyo ezo?</VERS>
      <VERS vnumber="27">Ani mu mmwe bwe yeeraliikirira, ayinza okweyongerako ku bukulu bwe n'akaseera akamu?</VERS>
      <VERS vnumber="28">Naye ekibeeraliikiriza ki eby'okwambala? Mutunuulire amalanga ag'omu ttale, bwe gamera; tegakola mulimu, so tegalanga lugoye:</VERS>
      <VERS vnumber="29">naye mbagamba nti ne Sulemaani mu kitiibwa kye kyonna, teyayambalanga ng'erimu ku go.</VERS>
      <VERS vnumber="30">Naye Katonda bw'ayambaza bw'atyo omuddo ogw'omu ttale, oguliwo leero, ne jjo bagusuula mu kyoto, talisinga nnyo okwambaza mmwe, abalina okukkiriza okutono?</VERS>
      <VERS vnumber="31">Kale temweraliikiriranga nga mwogera nti Tulirya ki? oba tulinywa ki? oba tulyambala ki?</VERS>
      <VERS vnumber="32">Kubanga ebyo byonna amawanga bye ganoonya; kubanga Kitammwe ali mu ggulu amanyi nga mwetaaga ebyo byonna.</VERS>
      <VERS vnumber="33">Naye musooke munoonye obwakabaka bwe n'obutuukirivu bwe; era ebyo byonna mulibyongerwako.</VERS>
      <VERS vnumber="34">Kale temweraliikiriranga bya jjo: kubanga olunaku olwa jjo lulyeraliikirira ebyalwo. Olunaku olumu ekibi kyalwo kirumala.</VERS>
    </CHAPTER>
    <CHAPTER cnumber="7">
      <VERS vnumber="1">Temusalanga musango, muleme okusalirwa.</VERS>
      <VERS vnumber="2">Kubanga omusango gwe musala gulibasalirwa nammwe: era ekigera kye mugereramu, ekyo kye muligererwa nammwe.</VERS>
      <VERS vnumber="3">Ekikutunuuliza ki akantu akali ku liiso lya muganda wo, naye notofaayo ku njaliiro eri ku liiso lyo ggwe?</VERS>
      <VERS vnumber="4">Oba olimugamba otya muganda wo nti Leka nkuggyeko akantu akali ku liiso lyo; naye laba, enjaliiro ekyali ku liiso lyo ggwe?</VERS>
      <VERS vnumber="5">Munnanfuusi ggwe, sooka oggyeko enjaliiro ku liiso lyo ggwe; olyoke olabe bulungi okuggyako akantu ku liiso lya muganda wo.</VERS>
      <VERS vnumber="6">Temuwanga mbwa ekintu ekitukuvu, so temusuulanga luulu zammwe mu maaso ga mbizzi, zireme okuzirinnyirira n'ebigere byazo, ne zikyuka okubaluma.</VERS>
      <VERS vnumber="7">Musabe, muliweebwa; munoonye, muliraba; mweyanjule, muliggulirwawo:</VERS>
      <VERS vnumber="8">kubanga buli muntu asaba aweebwa; anoonya alaba; eyeeyanjula aliggulirwawo.</VERS>
      <VERS vnumber="9">Oba muntu ki mu mmwe, omwana we bw'alimusaba emmere, alimuwa ejjinja;</VERS>
      <VERS vnumber="10">oba bw'alisaba ekyennyanja, alimuwa omusota?</VERS>
      <VERS vnumber="11">Kale mmwe, ababi, nga bwe mumanyi okuwa abaana bammwe ebintu ebirungi, Kitammwe ali mu ggulu talisinga nnyo okubawa ebirungi abamusaba?</VERS>
      <VERS vnumber="12">Kale byonna bye mwagala abantu okubakolanga mmwe, nammwe mubakolenga bo bwe mutyo: kubanga ekyo ge mateeka ne bannabbi.</VERS>
      <VERS vnumber="13">Muyingire mu mulyango omufunda: kubanga omulyango mugazi, n'ekkubo eridda mu kuzikirira ddene, n'abo abayitamu bangi.</VERS>
      <VERS vnumber="14">Kubanga omulyango mufunda n'ekkubo eridda mu bulamu lya kanyigo, n'abo abaliraba batono.</VERS>
      <VERS vnumber="15">Mwekuume bannabbi ab'obulimba, abajjira mu byambalo by'endiga gye muli, naye munda gy'emisege egisikula.</VERS>
      <VERS vnumber="16">Mulibategeerera ku bibala byabwe. Abantu banoga batya ezabbibu ku busaana, oba ettiini ku mwennyango?</VERS>
      <VERS vnumber="17">Bwe kityo buli muti omulungi gubala ebibala birungi; naye omuti omubi gubala ebibala bibi.</VERS>
      <VERS vnumber="18">Omuti omulungi teguyinza kubala bibala bibi, so n'omuti omubi teguyinza kubala bibala birungi.</VERS>
      <VERS vnumber="19">Buli muti ogutabala kibala kirungi bagutema bagusuula mu muliro.</VERS>
      <VERS vnumber="20">Kale mulibategeerera ku bibala byabwe.</VERS>
      <VERS vnumber="21">Buli muntu a&#331;&#331;amba nti Mukama wange, Mukama wange, si ye aliyingira mu bwakabaka obw'omu ggulu, wabula akola Kitange ali mu ggulu by'ayagala.</VERS>
      <VERS vnumber="22">Bangi abali&#331;&#331;mba ku lunaku luli nti Mukama waffe, Mukama waffe, tetwalagulanga mu linnya lyo, tetwagobanga dayimooni mu linnya lyo, tetwakolanga bya magero bingi mu linnya lyo?</VERS>
      <VERS vnumber="23">Ne ndyoka mbaatulira nti Sibamanyangako mmwe: muve we ndi mwenna abakola eby'obujeemu.</VERS>
      <VERS vnumber="24">Buli muntu awulira ebigambo byange ebyo, n'amala abikola, kyaliva afaananyizibwa n'omusajja ow'amagezi eyazimba enju ye ku lwazi:</VERS>
      <VERS vnumber="25">enkuba n'etonnya, mukoka n'akulukuta, kibuyaga n'akunta; ne bikuba enju eyo; so n'etegwa; kubanga yazimbibwa ku lwazi.</VERS>
      <VERS vnumber="26">Na buli muntu awulira ebigambo byange ebyo n'atabikola, alifaananyizibwa n'omusajja atalina magezi, eyazimba enju ye ku musenyu:</VERS>
      <VERS vnumber="27">enkuba n'etonnya; mukoka n'akulukuta, kibuyaga n'akunta; ne bikuba enju eyo; n'egwa: n'okugwa kwayo kwali kunene.</VERS>
      <VERS vnumber="28">Awo olwatuuka Yesu bwe yamala ebigambo ebyo, ebibiina ne byewuunya okuyigiriza kwe:</VERS>
      <VERS vnumber="29">kubanga yabayigiriza nga nannyini buyinza, so si ng'abawandiisi baabwe.</VERS>
    </CHAPTER>
    <CHAPTER cnumber="8">
      <VERS vnumber="1">Bwe yava ku lusozi, ebibiina bingi ne bimugoberera.</VERS>
      <VERS vnumber="2">Kale, laba, omugenge n'amusemberera n'amusinza, n'agamba nti Mukama wange, bw'oyagala, oyinza okunnongoosa.</VERS>
      <VERS vnumber="3">N'agolola omukono, n'amukwatako, ng'agamba nti Njagala; longooka. Amangu ago ebigenge bye ne birongooka.</VERS>
      <VERS vnumber="4">Yesu n'amugamba nti Laba tobuulirako muntu; naye ddayo weerage eri kabona, omutwalire ekitone Musa kye yalagira, kibeere omujulirwa gye bali.</VERS>
      <VERS vnumber="5">Bwe yayingira mu Kaperunawumu, omwami w'ekitongole Omuruumi n'ajja gy'ali, n'amwegayirira,</VERS>
      <VERS vnumber="6">ng'agamba nti Mukama wange, mulenzi wange agalamidde mu nnyumba akoozimbye, abonaabona kitalo.</VERS>
      <VERS vnumber="7">N'amugamba nti Najja ne mmuwonya.</VERS>
      <VERS vnumber="8">Omwami w'ekitongole Omuruumi n'addamu n'agamba nti Mukama wange, sisaanira ggwe okuyingira wansi w'akasolya kange: naye yogera kigambo bugambo, mulenzi wange anaawona.</VERS>
      <VERS vnumber="9">Kubanga nange ndi muntu mutwalibwa, nga nnina baserikale be ntwala: bwe &#331;&#331;amba oyo nti Genda, agenda: n'omulala nti Jjangu, ajja; n'omuddu wange nti Kola oti, bw'akola.</VERS>
      <VERS vnumber="10">Naye Yesu bwe yawulira, ne yeewuunya, n'agamba abaayita naye nti Ddala mbagamba nti Sinnalaba kukkiriza kunene nga kuno, newakubadde mu Isiraeri.</VERS>
      <VERS vnumber="11">Nange mbagamba nti Bangi abaliva ebuvanjuba n'ebugwanjuba, abalituula awamu ne Ibulayimu, ne Isaaka ne Yakobo, mu bwakabaka obw'omu ggulu:</VERS>
      <VERS vnumber="12">naye abaana b'obwakabaka baligoberwa mu kizikiza eky'ebweru: ye eriba okukaaba n&#8217;okuluma obujiji.</VERS>
      <VERS vnumber="13">Yesu n'agamba omwami w'ekitongole Omuruumi nti Kale genda; nga bw'okkirizza, kibeere gy'oli bwe kityo. Omulenzi n'awonera mu kiseera ekyo.</VERS>
      <VERS vnumber="14">Yesu bwe yayingira mu nnyumba ya Peetero, n'alaba nnyina mukazi we ng'agalamidde alwadde omusujja.</VERS>
      <VERS vnumber="15">N'amukwata ku mukono, omusujja ne gumuwonako; n'agolokoka, n'amuweereza.</VERS>
      <VERS vnumber="16">Obudde bwali buwungedde; ne bamuleetera bangi abakwatiddwa dayimooni: n'agoba dayimooni n'ekigambo n'awonya bonna abaali balwadde:</VERS>
      <VERS vnumber="17">ekigambo kituukirire ekyayogerwa nnabbi Isaaya, ng'agamba nti Ye yennyini yatwala obunafu bwaffe, ne yeetikka endwadde zaffe.</VERS>
      <VERS vnumber="18">Awo Yesu bwe yalaba ebibiina bingi nga bimwetoolodde, n'alagira nti Tuwunguke tugende emitala w'eri.</VERS>
      <VERS vnumber="19">Omuwandiisi omu n'ajja; n'amugamba nti Omuyigiriza, nnaayitanga naawe buli gy'onoogendanga yonna.</VERS>
      <VERS vnumber="20">Yesu n'amugamba nti Ebibe birina obunnya, n'ennyonyi ez'omu bbanga zirina ebisu; naye Omwana w'omuntu talina w'assa mutwe gwe.</VERS>
      <VERS vnumber="21">Omuyigirizwa we omulala n'amugamba nti Mukama wange, sooka ondeke &#331;&#331;ende nziike kitange.</VERS>
      <VERS vnumber="22">Naye Yesu n'amugamba nti Yita nange; leka abafu baziike abafu baabwe.</VERS>
      <VERS vnumber="23">N'asaabala, abayigirizwa ne bagenda naye.</VERS>
      <VERS vnumber="24">Omuyaga mungi ne gujja mu nnyanja, amayengo ne gayiika mu lyato: naye yali yeebase.</VERS>
      <VERS vnumber="25">Ne bajja gy'ali ne bamuzuukusa, nga bagamba nti, Mukama waffe, tulokole; tufa.</VERS>
      <VERS vnumber="26">N'abagamba nti Kiki ekibatiisa, abalina okukkiriza okutono? N'alyoka agolokoka, n'akoma ku mpewo n'ennyanja; n'eteeka nnyo.</VERS>
      <VERS vnumber="27">Abantu ne beewuunya, nga bagamba nti Muntu ki ono, empewo n'ennyanja okumuwulira?</VERS>
      <VERS vnumber="28">Naye bwe yatuuka emitala w'eri mu nsi y'Abagadaleni, ne bamusisinkana abantu babiri abaaliko dayimooni, nga bava mu ntaana, bakambwe nnyo, nga tewali na muntu ayinza okuyita mu kkubo eryo.</VERS>
      <VERS vnumber="29">Laba, ne boogerera waggulu ne bagamba nti otuvunaana ki, Omwana wa Katonda? ozze wano kutubonyaabonya ng'entuuko zaffe tezinnaba kutuuka?</VERS>
      <VERS vnumber="30">Waaliwo walako ne we baali ekisibo ky'embizzi nnyingi nga zirya.</VERS>
      <VERS vnumber="31">Dayimooni ne gimwegayirira ne gigamba nti Bw'onootugoba, tusindike mu kisibo ky'embizzi.</VERS>
      <VERS vnumber="32">N'agigamba nti Mugende. Ne gibavaako, ne gigenda mu mbizzi : kale, laba, ekisibo kyonna ne kifubutuka ne kiserengetera ku bbangabanga mu nnyanja, ne zifiira mu mazzi.</VERS>
      <VERS vnumber="33">N'abaali bazirunda ne badduka, ne bagenda mu kibuga, ne bababuulira byonna n'ebigambo by'ababaddeko dayimooni.</VERS>
      <VERS vnumber="34">Laba, ekyalo kyonna ne kijja okusisinkana Yesu: bwe baamulaba, ne bamwegayirira okuva mu nsalo zaabwe.</VERS>
    </CHAPTER>
    <CHAPTER cnumber="9">
      <VERS vnumber="1">N'asaabala, n'awunguka, n'atuuka mu kibuga ky'ewaabwe.</VERS>
      <VERS vnumber="2">Awo ne bamuleetera omulwadde akoozimbye, ng'agalamizibbwa ku kitanda: naye Yesu bwe yalaba okukkiriza kwabwe, n'agamba oyo akoozimbye nti Mwana wange, guma omwoyo, ebibi byo bikuggiddwako.</VERS>
      <VERS vnumber="3">Kale, laba, abawandiisi abalala ne boogera mu myoyo nti Ono avvoola Katonda.</VERS>
      <VERS vnumber="4">Naye Yesu bwe yamanya ebirowoozo byabwe, n'agamba nti Kiki ekibalowoozesa obubi mu mitima gyammwe?</VERS>
      <VERS vnumber="5">Kubanga ekyangu kiruwa okugamba nti Ebibi byo bikuggiddwako, oba okugamba nti Golokoka otambule?</VERS>
      <VERS vnumber="6">Naye mutegeere ng'Omwana w'omuntu alina obuyinza ku nsi okuggyako ebibi n'agamba oyo akoozimbye nti Yimirira, ositule ekitanda kyo, oddeyo mu nnyumba yo.</VERS>
      <VERS vnumber="7">N'agolokoka, n'agenda ewuwe.</VERS>
      <VERS vnumber="8">Naye ebibiina bwe byalaba ne bitya, ne bigulumiza Katonda, eyawa abantu obuyinza obwenkanidde awo.</VERS>
      <VERS vnumber="9">Yesu bwe yavaayo n'alaba omuntu, ayitibwa Matayo, ng'atudde mu ggwoolezo: n'amugamba nti Yita nange. N'agolokoka, n'ayita naye.</VERS>
      <VERS vnumber="10">Awo olwatuuka bwe yali ng'atudde mu nju ng'alya, laba, ne wajja abawooza bangi, n'abantu ababi bangi, ne batuula wamu ne Yesu n'abayigirizwa be.</VERS>
      <VERS vnumber="11">Abafalisaayo bwe baalaba, ne bagamba abayigirizwa be nti Omuyigiriza wammwe kiki ekimuliisa n'abawooza n'abantu ababi?</VERS>
      <VERS vnumber="12">Naye bwe yawulira, n'agamba nti Abalamu tebeetaaga musawo, wabula abalwadde.</VERS>
      <VERS vnumber="13">Naye mugende muyige amakulu g'ekigambo kino nti Njagala kisa, so si ssaddaaka kubanga sajja kuyita batuukirivu, wabula abantu ababi.</VERS>
      <VERS vnumber="14">Ne walyoka wajja w'ali abayigirizwa ba Yokaana ne bagamba nti Kiki ekitusiibya ffe n'Abafalisaayo emirundi emingi, naye abayigirizwa bo tebasiiba?</VERS>
      <VERS vnumber="15">Yesu n'abagamba nti Abaana ab'omu mbaga ey'obugole bayinza batya okunakuwala awasizza omugole ng'akyali nabo? naye ennaku zigenda okujja awasizza omugole lw'alibaggibwako, ne balyoka basiiba.</VERS>
      <VERS vnumber="16">Tewali muntu atunga kiwero ekiggya mu kyambalo ekikadde; kubanga ekyo ekitungibwamu kiyuza ekyambalo, n'ekituli kyeyongera okugaziwa.</VERS>
      <VERS vnumber="17">So tebafuka mwenge musu mu nsawo za maliba enkadde; kubanga bwe bakola bwe batyo, ensawo ez'amaliba ziyulika, n'omwenge guyiika, n'ensawo ez'amaliba zifaafaagana: naye bafuka omwenge omusu mu nsawo ez'amaliba empya, byombi birama.</VERS>
      <VERS vnumber="18">Bwe yali ng'aky&#8217;abagamba ebigambo ebyo, ne wajja omwami omu, n'amusinza n'agamba nti Muwala wange kaakano afudde: naye jjangu omuteekeko omukono, anaalamuka.</VERS>
      <VERS vnumber="19">Yesu n'agolokoka n'amugoberera, n'abayigirizwa be.</VERS>
      <VERS vnumber="20">Awo omukazi eyali alwalidde ekikulukuto ky'omusaayi emyaka kkumi n'ebiri, n'ajja ennyuma we, n'akoma ku lukugiro lw'ekyambalo kye:</VERS>
      <VERS vnumber="21">kubanga yayogera mu mwoyo gwe nti Bwe nnaakoma obukomi ku kyambalo kye nnaawona.</VERS>
      <VERS vnumber="22">Naye Yesu bwe yakyuka n'amulaba, n'agamba nti Mwana wange, guma omwoyo; okukkiriza kwo kukuwonyezza. Omukazi n'awona okuva mu kiseera ekyo.</VERS>
      <VERS vnumber="23">Yesu bwe yatuuka mu nju y'omwami oyo, n'alaba abafuuwa endere, n'ekibiina nga bakuba ebiwoobe,</VERS>
      <VERS vnumber="24">n'agamba nti Muveewo: kubanga omuwala tafudde, yeebase bwe basi. Ne bamusekerera nnyo.</VERS>
      <VERS vnumber="25">Naye ekibiina bwe kyamala okugobebwawo, n'ayingira, n'amukwata ku mukono; omuwala n'agolokoka.</VERS>
      <VERS vnumber="26">Ebigambo ebyo ne bibuna mu nsi eri yonna.</VERS>
      <VERS vnumber="27">Naye Yesu bwe yavaayo, abazibe b'amaaso babiri ne bamugoberera, nga boogerera waggulu nga bagamba nti Tusaasire, ggwe omwana wa Dawudi.</VERS>
      <VERS vnumber="28">Bwe yatuuka mu nju, abazibe b'amaaso ne bajja gy'ali: Yesu n'abagamba nti Mukkirizza nga nnyinza okukola kino? ne bamugamba nti Weewaawo, Mukama waffe.</VERS>
      <VERS vnumber="29">N'alyoka akoma ku maaso gaabwe ng'agamba nti Nga bwe mukkirizza kibeere gye muli bwe kityo.</VERS>
      <VERS vnumber="30">Amaaso gaabwe ne gazibuka. Yesu n'abakuutira ng'agamba nti Mulabe tewaba muntu amanya.</VERS>
      <VERS vnumber="31">Naye ne bafuluma, ne babunya ebigambo bye mu nsi eri yonna.</VERS>
      <VERS vnumber="32">Awo bwe baali bafuluma ne bamuleetera kasiru, ng'aliko dayimooni.</VERS>
      <VERS vnumber="33">N'agoba dayimooni, kasiru n'ayogera; ebibiina ne byewuunya, ne bigamba nti Edda n'edda tewalabikanga bwe kiti mu Isiraeri.</VERS>
      <VERS vnumber="34">Naye Abafalisaayo ne bagamba nti Agoba dayimooni ku bwa mukulu wa dayimooni.</VERS>
      <VERS vnumber="35">Yesu n'ayitayita mu bibuga byonna, n'embuga zonna, ng'ayigiriza mu maku&#331;&#331;aaniro gaabwe, ng'abuulira enjiri ey'obwakabaka, ng'awonya endwadde zonna n'obunafu bwonna.</VERS>
      <VERS vnumber="36">Naye bwe yalaba ebibiina, n'abisaasira, kubanga baali bakooye nnyo nga basaasaanye, ng'endiga ezitalina musumba.</VERS>
      <VERS vnumber="37">N'alyoka agamba abayigirizwa be nti Eby'okukungula bye bingi, naye abakozi be batono.</VERS>
      <VERS vnumber="38">Kale musabe Omwami w'eby'okukungula, asindike abakozi mu by'okukungula bye.</VERS>
    </CHAPTER>
    <CHAPTER cnumber="10">
      <VERS vnumber="1">N'ayita abayigirizwa be ekkumi n'ababiri, n'abawa obuyinza ku dayimooni omubi, okumugobanga, n'okuwonyanga endwadde zonna n'obunafu bwonna.</VERS>
      <VERS vnumber="2">Abatume abo ekkumi n'ababiri, amannya gaabwe ge gano: eyasooka ye Simooni, ayitibwa Peetero, ne Andereya muganda we; Yakobo omwana wa Zebbedaayo, ne Yokaana muganda we;</VERS>
      <VERS vnumber="3">Firipo, ne Battolomaayo; Tomasi, ne Matayo omuwooza; Yakobo omwana wa Alufaayo, ne Saddayo;</VERS>
      <VERS vnumber="4">Simooni Omukananaayo, ne Yuda Isukalyoti, ye yamulyamu olukwe.</VERS>
      <VERS vnumber="5">Yesu n'abatuma abo ekkumi n'ababiri n'ababuulirira, ng'agamba nti Temugendanga mu makubo g'ab'amawanga, so temuyingiranga mu bibuga by'Abasamaliya;</VERS>
      <VERS vnumber="6">naye waakiri mugende eri endiga ezaabula ez'omu nnyumba ya Isiraeri.</VERS>
      <VERS vnumber="7">Bwe mubanga mutambula mubuulirenga nga mugamba nti Obwakabaka obw'omu ggulu bunaatera okutuuka.</VERS>
      <VERS vnumber="8">Muwonyenga abalwadde, muzuukizenga abafu, mulongoosenga abagenge, mugobenga dayimooni: mwaweebwa buwa, nammwe muwenga buwa.</VERS>
      <VERS vnumber="9">Temubeeranga na zaabu, newakubadde effeeza, newakubadde ebikomo mu nkoba zammwe;</VERS>
      <VERS vnumber="10">so n'ensawo etambula, newakubadde ekkanzu ebbiri, newakubadde engatto, newakubadde omuggo: kubanga akola emirimu asaanira okuweebwa emmere ye.</VERS>
      <VERS vnumber="11">Naye buli kibuga kye munaayingirangamu, oba mbuga, munoonyeengamu omuntu bw'ali asaana; musulanga omwo okutuusa lwe mulivaayo.</VERS>
      <VERS vnumber="12">Bwe munaayingiranga mu nju, mugiramusenga.</VERS>
      <VERS vnumber="13">Enju bw'esaananga, emirembe gyammwe gijjenga ku yo: naye bw'etasaananga, emirembe gyammwe giddenga gye muli.</VERS>
      <VERS vnumber="14">Era omuntu bw'atabasembezanga newakubadde okuwulira ebigambo byammwe bwe muvanga mu nju eyo oba mu kibuga ekyo, mukunkumulanga enfuufu ey'omu bigere byammwe.</VERS>
      <VERS vnumber="15">Ddala mbagamba nti ensi ya Sodoma ne Ggomola eriba n'okubonyaabonyezebwa okuligumiikirizika ku lunaku olw'omusango, okukira ekibuga ekyo.</VERS>
      <VERS vnumber="16">Laba, nze mbatuma ng'endiga wakati mu misege: kale mubanga n'amagezi ng'emisota, era mubanga ng'amayiba obutaba na bukuusa.</VERS>
      <VERS vnumber="17">Naye mwekuumanga abantu: kubanga balibawaayo mu nkiiko, ne mu maku&#331;&#331;aaniro gaabwe balibakubiramu;</VERS>
      <VERS vnumber="18">era mulitwalibwa eri abaamasaza n'eri bakabaka okubalanga nze, okuba obujulirwa eri bo n'ab'amawanga.</VERS>
      <VERS vnumber="19">Naye bwe banaabawangayo, temweraliikiranga nti Tunaagamba tutya? nti Tunaayogera ki? kubanga muliweebwa mu kiseera ekyo bye mulyogera.</VERS>
      <VERS vnumber="20">Kubanga si mmwe mwogera, wabula Omwoyo gwa Kitammwe ye ayogerera mu mmwe.</VERS>
      <VERS vnumber="21">Ow'oluganda anaawangayo muganda we okufa, ne kitaawe omwana: n&#8217;abaana banaajeemeranga ababazaala, n&#8217;okubassa.</VERS>
      <VERS vnumber="22">Munaakyayibwanga abantu bonna okubalanga erinnya lyange: naye alinyiikira okutuuka ku nkomerero, ye alirokoka.</VERS>
      <VERS vnumber="23">Bwe babagobanga mu kibuga ekyo, muddukira mu ky'okubiri: kubanga ddala mbagamba nti Temulibunya bibuga bya Isiraeri, okutuusa Omwana w'omuntu lw'alijja.</VERS>
      <VERS vnumber="24">Omuyigirizwa tasinga amuyigiriza, so n'omuddu tasinga mukama we.</VERS>
      <VERS vnumber="25">Kimumala omuyigirizwa okuba ng'amuyigiriza, n'omuddu okuba nga mukama we. Oba nga bayise nannyini nju Beeruzebuli, tebalisinzaawo abo abali mu nju ye?</VERS>
      <VERS vnumber="26">Kale temubatyanga: kubanga tewali kigambo ekyabikibwa, ekitalibikkulwa, newakubadde ekyakwekebwa, ekitalimanyibwa.</VERS>
      <VERS vnumber="27">Kye mbagambira mu kizikiza, mukyogereranga mu musana: kye muwulira mu kutu, mukibuuliriranga waggulu ku nnyumba.</VERS>
      <VERS vnumber="28">So temubatyanga abatta omubiri, naye nga tebayinza kutta bulamu: naye mumutyenga ayinza okuzikiririza obulamu n'omubiri mu Ggeyeena.</VERS>
      <VERS vnumber="29">Enkazaluggya ebbiri tebazitundamu ppeesa limu? era tewaliba n'emu ku zo erigwa wansi Kitammwe nga tamanyi:</VERS>
      <VERS vnumber="30">era n'enviiri zammwe ez'oku mutwe zaabalibwa zonna.</VERS>
      <VERS vnumber="31">Kale temutyanga; mmwe musinga enkazaluggya ennyingi.</VERS>
      <VERS vnumber="32">Kale buli muntu yenna alinjatulira mu maaso g'abantu, nange ndimwatulira mu maaso ga Kitange ali mu ggulu.</VERS>
      <VERS vnumber="33">Naye yenna alinneegaanira mu maaso g'abantu, nange ndimwegaanira mu maaso ga Kitange ali mu ggulu.</VERS>
      <VERS vnumber="34">Temulowooza nti najja kuleeta mirembe ku nsi: sajja kuleeta mirembe, wabula ekitala.</VERS>
      <VERS vnumber="35">Kubanga najja kwawukanya omwana ne kitaawe, omuwala ne nnyina, omugole ne nyazaala we;</VERS>
      <VERS vnumber="36">abalabe b'omuntu banaabanga ba mu nnyumba ye.</VERS>
      <VERS vnumber="37">Ayagala kitaawe oba nnyina okubasinza nze, tansaanira; ayagala mutabani oba muwala we okubasinza nze, tansaanira.</VERS>
      <VERS vnumber="38">N'oyo atakwata musalaba gwe n'agoberera ennyuma wange, tansaanira.</VERS>
      <VERS vnumber="39">Alaba obulamu bwe alibubuza; abuza obulamu bwe ku lwange alibulaba.</VERS>
      <VERS vnumber="40">Akkiriza mmwe ng'akkirizza nze, akkiriza nze ng'akkirizza eyantuma.</VERS>
      <VERS vnumber="41">Akkiriza nnabbi mu linnya lya nnabbi aliweebwa empeera ya nnabbi; naye akkiriza omutuukirivu mu linnya ly'omutuukirivu aliweebwa empeera y'omutuukirivu.</VERS>
      <VERS vnumber="42">Era buli amuwa okunywa omu ku abo abatono ekikompe ky'amazzi amannyogovu kyokka, mu linnya ly'omuyigirizwa, mazima mbagamba nti empeera ye terimubula n'akatono.</VERS>
    </CHAPTER>
    <CHAPTER cnumber="11">
      <VERS vnumber="1">Awo olwatuuka Yesu bwe yamala okulagira abayigirizwa be ekkumi n'ababiri, n'avaayo n'agenda okuyigiriza n'okubuulira mu bibuga byabwe.</VERS>
      <VERS vnumber="2">Naye Yokaana bwe yawulirira mu kkomera ebikolwa bya Kristo; n'atuma abayigirizwa be,</VERS>
      <VERS vnumber="3">okumugamba nti Ggwe wuuyo ajja oba tulindirire mulala?</VERS>
      <VERS vnumber="4">Yesu n'addamu n'abagamba nti Muddeeyo mutegeeze Yokaana bye muwulira ne bye mulaba:</VERS>
      <VERS vnumber="5">abazibye amaaso balaba, n'abalema batambula, n'abagenge balongoosebwa, n'abaggavu b&#8217;amatu bawulira, n'abafu bazuukizibwa, n'abanaku babuulirwa enjiri.</VERS>
      <VERS vnumber="6">Naye yenna alina omukisa atalinneesittalako.</VERS>
      <VERS vnumber="7">Nabo bwe baagenda, Yesu n'asooka okwogera n&#8217;ebibiina ku Yokaana nti Kiki kye nwagenderera mu ddungu okutunuulira? olumuli olunyeenyezebwa n'empewo?</VERS>
      <VERS vnumber="8">Naye kiki kye mwagenderera okulaba? omuntu ayambadde ezinekaaneka? Laba, abambala ezinekaaneka baba mu nnyunba za bakabaka.</VERS>
      <VERS vnumber="9">Naye kiki ye mwagenderera? okulaba nnabbi? Weewaawo, mbagamba, era asingira ddala nnabbi.</VERS>
      <VERS vnumber="10">Oyo ye yawandiikwako nti Laba, ntuma omubaka wange mu maaso go, Alikukulembera alirongoosa ekkubo lyo.</VERS>
      <VERS vnumber="11">Ddala mbagamba nti Tevanga nu abo abazaalibwa abakazi omuntu asinga Yokaana Omubatiza: naye omuto mu bwakabaka obw'omu ggulu amusinga ye.</VERS>
      <VERS vnumber="12">Okuva ku biro bya Yokaana Omubatiza okuuusa leero obwakabaka obw'omu ggulu buwaguzibwa, n'abawaguza babunyaga lwa maanyi.</VERS>
      <VERS vnumber="13">Kubanga bannabbi bonna n'amateeka baalagula okutuusa ku Yokaana.</VERS>
      <VERS vnumber="14">Era oba mwagala okukkiriza, oyo ye Eriya agenda okujja.</VERS>
      <VERS vnumber="15">Alina amatu ag'okuwulira, awulire.</VERS>
      <VERS vnumber="16">Naye nnaafaananya ki emirembe gino? Gifaanana n'abaana abato abatuula mu butale abayita bannaabwe,</VERS>
      <VERS vnumber="17">nga bagamba nti Twabafuuyira emirere, so nammwe temwazina; twabakubira ebiwoobe, so temwakaaba.</VERS>
      <VERS vnumber="18">Kubanga Yokaana yajja nga talya so nga tanywa, ne boogera nti Aliko dayimooni.</VERS>
      <VERS vnumber="19">Omwana w'omuntu yajja ng'alya ng'anywa, ne boogera nti Laba, omuluvu oyo, era omutamiivu, mukwano gw'abawooza era ogw'abalina ebibi! Era amagezi gaweebwa obuuukirivu olw'ebikolwa byago.</VERS>
      <VERS vnumber="20">N'asookera awo okubuulirira ebibuga mwe yakolera eby'amaanyi bye ebingi, kubanga tebyenenya.</VERS>
      <VERS vnumber="21">Zirikusanga ggwe Kolaziini! zirikusanga ggwe Besusayida! kubanga eby'amaanyi ebyakolerwa mu mmwe, singa byakolerwa mu Ttuulo ne Sidoni, singa byenenya dda, singa bali mu bibukutu ne mu vvu.</VERS>
      <VERS vnumber="22">Naye mbagamba nti Ku lunaku olw'omusango Ttuulo ne Sidoni baliba n'okubonyaabonyezebwa okuligumiikirizika okusinga mmwe.</VERS>
      <VERS vnumber="23">Naawe, Kaperunawumu, oligulumizibwa okutuuka ku ggulu? olikka e Magombe: kubanga eby'amaanyi ebyakolerwa mu ggwe singa byakolerwa mu Sodomu, singa weekiri ne kaakano.</VERS>
      <VERS vnumber="24">Naye mbagamba nti Ku lunaku olw'omusango ensi y'e Sodomu eriba n'okubonyaabonyezebwa okuligumiikirizika okusinga ggwe.</VERS>
      <VERS vnumber="25">Mu biro ebyo Yesu yaddamu n'agamba nti Nkwebaza, Kitange, Mukama w'eggulu n'ensi, kubanga wakisa ebigambo bino ab'amagezi n'abakabakaba n'obibikkulira abaana abato:</VERS>
      <VERS vnumber="26">weewaawo, Kitange, kubanga bwe kityo bwe kyasiimibwa mu maaso go.</VERS>
      <VERS vnumber="27">Ebintu byonna byankwasibwa Kitange: so tewali muntu amanyi Omwana wabula Kitaawe; so tewali muntu amanyi Kitaawe wabula Omwana, na buli muntu Omwana gw'ayagala okumubikkulira.</VERS>
      <VERS vnumber="28">Mujje gye ndi, mmwe mwenna abakooye era abazitoowereddwa nange nnaabawummuza.</VERS>
      <VERS vnumber="29">Mwetikke ekikoligo kyange, muyigire ku nze; kubanga ndi muteefu era omuwombeefu mu mutima: nammwe muliraba ekiwummulo eky'omu myoyo gyammwe.</VERS>
      <VERS vnumber="30">Kubanga ekikoligo kyange si kizibu, n'omugugu gwange mwangu.</VERS>
    </CHAPTER>
    <CHAPTER cnumber="12">
      <VERS vnumber="1">Awo mu biro ebyo Yesu n'ayita mu nnimiro y'e&#331;&#331;aano ku ssabbiiti; abayigirizwa be ne balumwa enjala, ne batandika okunoga ebirimba by'e&#331;&#331;aano, ne balya.</VERS>
      <VERS vnumber="2">Naye Abafalisaayo bwe baalaba, ne bamugamba nti Laba, abayigirizwa bo bakola eky'omuzizo okukolera ku ssabbiiti.</VERS>
      <VERS vnumber="3">Naye n'abagamba nti Temusomanga Dawudi bwe yakola, bwe yalumwa enjala, ne be yali nabo;</VERS>
      <VERS vnumber="4">bwe yayingira mu nnyumba ya Katonda, n'alya emigaati egy'okulaga egyali egy&#8217;omuzizo ye okugirya newakubadde be yali nabo, wabula bakabona bokka?</VERS>
      <VERS vnumber="5">Nantiki temusomanga mu mateeka, bakabona mu yeekaalu ku ssabbiiti bwe baasobya ssabbiiti, so tebazza musango?</VERS>
      <VERS vnumber="6">Naye mbagamba nti ali wano asinga yeekaalu obukulu.</VERS>
      <VERS vnumber="7">Naye singa mumanyi amakulu ga kino nti Njagala ekisa, so si ssaddaaka, temwandinenyezza abatazzizza musango.</VERS>
      <VERS vnumber="8">Kubanga Omwana w'omuntu ye mukama wa ssabbiiti.</VERS>
      <VERS vnumber="9">N'avaayo, n'ajja mu kku&#331;&#331;aaniro lyabwe:</VERS>
      <VERS vnumber="10">era, laba, mwalimu omu eyalina omukono ogukaze. Ne bamubuuza, nga bagamba nti Kirungi okuwonyeza omuntu ku ssabbiiti? era bamuwawaabire.</VERS>
      <VERS vnumber="11">N'abagamba nti Ani mu mmwe, bw'aliba n'endiga ye emu n'emala egwa mu bunnya ku ssabbiiti, ataligikwata atagiggyamu?</VERS>
      <VERS vnumber="12">Omuntu tasinga nnyo ndiga? Kale kirungi okukola obulungi ku ssabbiiti.</VERS>
      <VERS vnumber="13">N'alyoka agamba omuntu oyo nti Golola omukono gwo. N'agugolola; ne guwona, ne guba ng'ogw'okubiri.</VERS>
      <VERS vnumber="14">Naye Abafalisaayo ne bafuluma, ne bamwekobaana bwe banaamuzikiriza.</VERS>
      <VERS vnumber="15">Yesu bwe yategeera n'avaayo: abantu bangi ne bagenda naye; n'awonya bonna,</VERS>
      <VERS vnumber="16">n'abakomako baleme okumwatiikiriza:</VERS>
      <VERS vnumber="17">kituukirire ekyayogererwa mu Isaaya nnabbi nti</VERS>
      <VERS vnumber="18">Laba mulenzi wange gwe nnalondamu; Gwe njagala, ansanyusa emmeeme yange: Ndimuteekako Omwoyo gwange, Alibuulira amawanga omusango.</VERS>
      <VERS vnumber="19">Taliyomba, so talireekaana; So tewaliba muntu aliwulira eddoboozi lye mu nguudo.</VERS>
      <VERS vnumber="20">Olumuli olwatifu talirumenya, So n'enfuuzi ezinyooka talizizikiza, Okutuusa lw'alisindika omusango okuwangula.</VERS>
      <VERS vnumber="21">N'erinnya lye amawanga galirisuubira.</VERS>
      <VERS vnumber="22">Awo ne bamuleetera omuntu aliko dayimooni, ng'azibye amaaso n'omumwa: n'amuwonya, oyo eyali azibye omumwa n'ayogera n'alaba.</VERS>
      <VERS vnumber="23">Ebibiina ne bisamaalirira byonna, ne byogera nti Ono ye mwana wa Dawudi?</VERS>
      <VERS vnumber="24">Naye Abafalisaayo bwe baawulira, ne boogera nti Oyo tagoba dayimooni, wabula ku bwa Beeruzebuli omukulu wa dayimooni.</VERS>
      <VERS vnumber="25">Bwe yamanya okulowooza kwabwe n'abagamba nti Buli bwakabaka bwe bwawukana bwokka na bwokka buzika; na buli kibuga oba nnyumba bw'eyawukana yokka na yokka terirwawo:</VERS>
      <VERS vnumber="26">ne Setaani bw'agoba Setaani ayawukana yekka na yekka; n'obwakabaka bwe bulirwawo butya?</VERS>
      <VERS vnumber="27">Oba nga nze ngoba dayimooni ku bwa Beeruzebuli, abaana bammwe bagigoba ku bw'ani? kale abo be balibasalira omusango.</VERS>
      <VERS vnumber="28">Naye oba nga nze ngoba dayimooni ku bw'Omwoyo gwa Katonda, kale obwakabaka bwa Katonda bubajjidde.</VERS>
      <VERS vnumber="29">Oba omuntu ayinza atya okuyingira mu nju y'omuntu ow'amaanyi, n'anyaga ebintu bye, wabula ng'asoose kusiba ow'amaanyi oli? n'alyoka anyaga enju ye.</VERS>
      <VERS vnumber="30">Omuntu atabeera nange mulabe wange; era omuntu ataku&#331;&#331;aanyiza wamu nange asaasaanya.</VERS>
      <VERS vnumber="31">Kyenva mbagamba nti Abantu balisonyiyibwa buli kibi n'eky'okuvvoola, naye okuvvoola Omwoyo tekulisonyiyika.</VERS>
      <VERS vnumber="32">Buli muntu alivvoola Omwana w'omuntu alisonyiyibwa; naye buli muntu alivvoola Omwoyo Omutukuvu talisonyiyibwa, newakubadde mu mirembe egya kaakano, newakubadde mu mirembe egigenda okujja.</VERS>
      <VERS vnumber="33">Oba mufuule omuti omulungi, n'ebibala byagwo bibe birungi; oba mufuule omuti omubi, n'ebibala byagwo bibe bibi: kubanga omuti gutegeererwa ku bibala byagwo.</VERS>
      <VERS vnumber="34">Mmwe abaana b'emisota, muyinza mutya okwogera ebigambo ebirungi nga muli babi? kubanga ku ebyo ebijjula mu mutima, akamwa bye koogera.</VERS>
      <VERS vnumber="35">Omuntu omulungi ebirungi abiggya mu tterekero lye eddungi: n'omuntu omubi ebibi abiggya mu tterekero lye ebbi.</VERS>
      <VERS vnumber="36">Era mbagamba nti Buli kigambo ekitaliimu abantu kye boogera, balikiwoleza ku lunaku olw'omusango.</VERS>
      <VERS vnumber="37">Kubanga ebigambo byo bye birikuweesa obutuukirivu, n'ebigambo byo bye birikusinza omusango.</VERS>
      <VERS vnumber="38">Awo abawandiisi abalala n'Abafalisaayo ne bamuddamu ne bagamba nti Omuyigiriza, twagala otulage akabonero tukalabe.</VERS>
      <VERS vnumber="39">Naye n'addamu n'abagamba nti Ab'emirembe emibi era egy'obwenzi banoonya akabonero: so tebaliweebwa kabonero wabula akabonero ka nnabbi Yona:</VERS>
      <VERS vnumber="40">kuba nga Yona bwe yamala ennaku essatu, emisana n'ekiro, mu lubuto lwa lukwata; bw'atyo n'Omwana w'omuntu bw'alimala ennaku essatu, emisana n'ekiro, mu mutima gw'ettaka.</VERS>
      <VERS vnumber="41">Abantu ab'e Nnineeve baliyimirira mu musango wamu n'abantu ab'emirembe gino, era balibasinza omusango: kubanga Yona bwe yababuulira ne beenenya; era, laba, asinga Yona ali wano.</VERS>
      <VERS vnumber="42">Kabaka omukazi ow'omu bukiika obwa ddyo aliyimirira mu musango wamu n'abantu ab'emirembe gino, era alibasinza omusango; kubanga yava ku nkomerero y'ensi okuwulira amagezi ga Sulemaani; era, laba, asinga Sulemaani ali wano.</VERS>
      <VERS vnumber="43">Naye dayimooni omubi bw'ava mu muntu, atambula mu nsenyi enkalu, nga anoonya aw'okuwummulira, naye n'abulwa.</VERS>
      <VERS vnumber="44">Kale agamba nti Naddayo mu nnyumba yange mwe nnava; bw'atuukamu, agiraba nga njereere, enyiridde, ng'erongoosebbwa.</VERS>
      <VERS vnumber="45">Awo agenda, n'aleeterako dayimooni abalala musanvu abamusinga obubi, nabo bwe bayingira babeera omwo: n'eby'oluvannyuma eby'omuntu oyo birisinga obubi eby'olubereberye. Bwe kiriba bwe kityo eri ab'emirembe gino emibi.</VERS>
      <VERS vnumber="46">Bwe yali ng'akyayogera n'ebibiina, laba, nnyina ne baganda be baali bayimiridde bweru, nga baagala kwogera naye.</VERS>
      <VERS vnumber="47">Omuntu n'amugamba nti Laba, nnyoko ne baganda bo bayimiridde bweru, baagala kwogera naawe.</VERS>
      <VERS vnumber="48">Naye n'addamu n'agamba oyo amubuulidde nti Ani mmange? be baani baganda bange?</VERS>
      <VERS vnumber="49">N'agolola omukono eri abayigirizwa be, n'agamba nti Laba, mmange ne baganda bange!</VERS>
      <VERS vnumber="50">Kubanga buli akola Kitange ali mu ggulu by'ayagala, ye muganda wange, ye mwannyinaze, ye mmange.</VERS>
    </CHAPTER>
    <CHAPTER cnumber="13">
      <VERS vnumber="1">Ku lunaku olwo Yesu n'afuluma mu nju, n'atuula ku mabbali g'ennyanja.</VERS>
      <VERS vnumber="2">Ebibiina bingi ne bimuku&#331;&#331;aanirako, n'okusaabala n'asaabala mu lyato, n'atuula; ekibiina kyonna ne kiyimirira ku ttale.</VERS>
      <VERS vnumber="3">N'ayogera nabo bingi mu ngero, ng'agamba nti Laba, omusizi yafuluma okusiga;</VERS>
      <VERS vnumber="4">bwe yali ng'asiga, ensigo endala ne zigwa ku mabbali g'ekkubo, ennyonyi ne zijja ne zizirya:</VERS>
      <VERS vnumber="5">endala ne zigwa awali enjazi, awatali ttaka lingi amangu ago ne zimera, kubanga tezaalina ttaka ggwanvu:</VERS>
      <VERS vnumber="6">enjuba bwe yavaayo, ne ziwotookerera kubanga tezaalina mmizi, ne zikala.</VERS>
      <VERS vnumber="7">Endala ne zigwa ku maggwa; amaggwa ne gamera, ne gazizisa:</VERS>
      <VERS vnumber="8">endala ne zigwa ku ttaka eddungi, ne zibala emmere, endala kikumi, endala nkaaga, endala makumi asatu</VERS>
      <VERS vnumber="9">Alina amatu, awulire.</VERS>
      <VERS vnumber="10">Abayigirizwa ne bajja ne bamugamba nti Kiki ekikwogeza nabo mu ngero?</VERS>
      <VERS vnumber="11">N'addamu n'abagamba nti Mmwe muweereddwa okumanya ebigambo eby'ekyama eby'obwakabaka obw'omu ggulu naye bo tebaweereddwa.</VERS>
      <VERS vnumber="12">Kubanga buli alina, aliweebwa, era alisukkirirawo: naye buli atalina aliggibwako ne ky'ali nakyo.</VERS>
      <VERS vnumber="13">Kyenva njogera nabo mu ngero kubanga bwe balaba tebalaba, bwe bawulira, tebawulira, so tebategeera.</VERS>
      <VERS vnumber="14">Naye Isaaya bye yalagula bibatuukiriridde, ebyayogera nti Muliwulira buwulizi, naye temulitegeera; Muliraba bulabi, naye temulyetegereza:</VERS>
      <VERS vnumber="15">Kuba omutima gw'abantu bano gusavuwadde, N'amatu gaabwe gawulira bubi, N'amaaso gaabwe bagazibye; Baleme okulaba n'amaaso, n'okuwulira n'amatu, N'okutegeera n'omutima, N'okukyuka, Ne mbawonya.</VERS>
      <VERS vnumber="16">Naye amaaso gammwe galina omukisa, kubanga galaba; n'amatu gammwe, kubanga gawulira.</VERS>
      <VERS vnumber="17">Kubanga mazima mbagamba nti Bannabbi bangi n'abantu abatuukirivu abeegombanga okulaba bye mutunuulira, so tebaabiraba; n'okuwulira bye muwulira, so tebaabiwulira.</VERS>
      <VERS vnumber="18">Kale mmwe muwulire olugero lw'omusizi.</VERS>
      <VERS vnumber="19">Buli awulira ekigambo eky'obwakabaka, nga takitegedde, omubi oyo ajja, n'akwakula ekisigiddwa mu nutima gwe. Oyo ye yasigibwa ku mabbali g'ekkubo.</VERS>
      <VERS vnumber="20">N&#8217;oyo eyasigibwa awali enjazi, ye oyo awulira kigambo, amangu ago n'akikkiriza n'essanyu;</VERS>
      <VERS vnumber="21">naye talina mmizi munda mu ye, naye, alwawo katono; bwe wabaawo ennaku n&#8217;okuyigganyizibwa olw'ekigambo, amangu ago yeesittala.</VERS>
      <VERS vnumber="22">N'oyo eyasigibwa mu maggwa, ye oyo awulira ekigambo; naye okweraliikirira kw'ensi, n'obulimba bw'obugagga bizisa ekigambo, era tabala.</VERS>
      <VERS vnumber="23">N'oyo eyasigibwa ku ttaka eddungi, ye oyo awulira ekigambo, n'akitegeera; oyo ddala abala ddala ebibala, omulala aleeta kikumi, omulala nkaaga, omulala makumi asatu.</VERS>
      <VERS vnumber="24">Awo n'abaleetera olugero olulala n'ayogera nti Obwakabaka obw'omu ggulu bufanaanyizibwa n'omuntu eyasiga ensigo ennungi mu nnimiro ye:</VERS>
      <VERS vnumber="25">naye abantu bwe baali beebase omulabe we n'ajja n'asigamu e&#331;&#331;aano ey'omu nsiko mu &#331;&#331;aano ennungi, n'agenda.</VERS>
      <VERS vnumber="26">Naye bwe yameruka, bwe yayanya, n'erabika n'e&#331;&#331;aano ey'omu nsiko.</VERS>
      <VERS vnumber="27">Abaddu be ne bajja ne bagamba omwami nti Ssebo, tewasiga nsigo nnungi mu nnimiro yo? kale yali etya okubaamu e&#331;&#331;aano ey'omu nsiko?</VERS>
      <VERS vnumber="28">N'abagamba nti Omulabe ye yakola atyo. Abaddu ne bamugamba nti Kale oyagala tugende tugikoolemu?</VERS>
      <VERS vnumber="29">Naye n'agamba nti Nedda; mpozzi bwe munaaba mukoolamu e&#331;&#331;aano ey'omu nsiko, munaggiramu n'e&#331;&#331;aano yennyini.</VERS>
      <VERS vnumber="30">Muleke bikule byombi bituuse amakungula: mu biro eby'amakungula ndigamba abakunguzi nti Musooke muku&#331;&#331;aanye e&#331;&#331;aano ey'omu nsiko, mugisibe emiganda eyokebwe: naye e&#331;&#331;aano yennyini mugiku&#331;&#331;aanyize mu ggwanika lyange.</VERS>
      <VERS vnumber="31">N'abaleetera olugero olulala, ng'agamba nti Obwakabaka obw'omu ggulu bufaanana n'akaweke ka kaladaali, omuntu ke yaddira, n'akasiga mu nnimiro ye:</VERS>
      <VERS vnumber="32">nako nga ke katono okusinga ensigo zonna; naye bwe kaakula, ne kaba kanene okusinga omuddo gwonna, ne kaba omuti, n'ennyonyi ez'omu bbanga nga zijja, nga zibeera ku matabi gaagwo.</VERS>
      <VERS vnumber="33">N'abagerera olugero olulala nti Obwakabaka obw'omu ggulu bufaanana n'ekizimbulukusa, omukazi kye yaddira, n'akissa mu bubbo busatu obw'obutta, n'okuzimbulukuka ne buzimbulukuka bwonna.</VERS>
      <VERS vnumber="34">Ebigambo ebyo byonna Yesu yabigamba ebibiina mu ngero; naye awatali lugero teyabagamba kigambo:</VERS>
      <VERS vnumber="35">kituukirire ekyayogererwa mu nnabbi, ng'agamba nti Ndyasamya akamwa kange mu ngero; Ndireeta ebigambo ebyakwekebwa okuva ku kutondebwa kw'ensi.</VERS>
      <VERS vnumber="36">Awo n'asiibula ebibiina, n'ayingira mu nju: abayigirizwa be ne bajja w'ali, ne bagamba nti Tutegeeze olugero olw'e&#331;&#331;aano ey'omu nsiko eyali mu nnimiro.</VERS>
      <VERS vnumber="37">N'addamu n'agamba nti Asiga ensigo ennungi ye Mwana w'omuntu;</VERS>
      <VERS vnumber="38">ennimiro ye nsi; ensigo ennungi, abo be baana b'obwakabaka; n'e&#331;&#331;aano ey'omu nsiko be baana b'omubi;</VERS>
      <VERS vnumber="39">omulabe eyagisiga ye Setaani: amakungula ye nkomerero y'ensi; n'abakunguzi be bamalayika.</VERS>
      <VERS vnumber="40">Kale ng'e&#331;&#331;aano ey'omu nsiko bw'eku&#331;&#331;aanyizibwa n'eyokebwa mu muliro; bwe kityo bwe kiriba ku nkomerero y'ensi.</VERS>
      <VERS vnumber="41">Omwana w'omuntu alituma bamalayika be, nabo baliggyamu mu bwakabaka bwe ebintu byonna ebisittaza, n'abo abakola obubi,</VERS>
      <VERS vnumber="42">balibasuula mu kikoomi eky'omuliro: mwe muliba okukaaba amaziga n'okuluma obujiji.</VERS>
      <VERS vnumber="43">Kale abantu abatuukirivu balimasamasa ng'enjuba mu bwakabaka bwa Kitaabwe. Alina amatu, awulire.</VERS>
      <VERS vnumber="44">Obwakabaka obw'omu ggulu bufaanana n'eky'obugagga ekyakisibwa mu lusuku; omuntu n'akiraba, n'akikweka; n'olw'essanyu lye n'agenda n'atunda by'ali nabyo byonna, n'agula olusuku olwo.</VERS>
      <VERS vnumber="45">Nate, obwakabaka obw'omu ggulu bufaanana omuntu omutunzi anoonya eruulu ennungi:</VERS>
      <VERS vnumber="46">bwe yalaba eruulu emu ey'omuwendo omungi, n'agenda n'atunda by'ali nabyo byonna, n'agigula.</VERS>
      <VERS vnumber="47">Nate, obwakabaka obw'omu ggulu bufaanana ekiragala, kye basuula mu nnyanja, ne kiku&#331;&#331;aanya ebya buli ngeri:</VERS>
      <VERS vnumber="48">bwe kyajjula, ne bakiwalulira ku ttale; ne batuula, ne baku&#331;&#331;aanyiza ebirungi mu nkanga, ebibi ne babisuula.</VERS>
      <VERS vnumber="49">Bwe kityo bwe kiriba ku nkomerero y'ensi: bamalayika balijja, balyawulamu abantu ababi mu batuukirivu,</VERS>
      <VERS vnumber="50">balibasuula mu kikoomi eky'omuliro: mwe muliba okukaaba amaziga n'okuluma obujiji.</VERS>
      <VERS vnumber="51">Mubitegedde ebigambo bino byonna? Ne bamugamba nti Weewaawo.</VERS>
      <VERS vnumber="52">N'abagamba nti Buli muwandiisi eyayigirizibwa eby'obwakabaka obw'omu ggulu, kyava afaanana n'omuntu alina ennyumba ye, aggya mu tterekero lye ebintu ebiggya n'ebikadde.</VERS>
      <VERS vnumber="53">Awo olwatuuka Yesu bwe yamala engero zino, n'avaayo.</VERS>
      <VERS vnumber="54">Bwe yatuuka mu nsi y'ewaabwe n'abayigiriza mu kku&#331;&#331;aaniro lyabwe, n'okuwuniikirira ne bawuniikirira, ne bagamba nti Ono yaggya wa amagezi gano, n'eby'amaanyi bino?</VERS>
      <VERS vnumber="55">Ono si ye mwana w'omubazzi? nnyina si gwe bayita Malyamu? ne baganda be Yakobo, ne Yusufu, ne Simooni, ne Yuda?</VERS>
      <VERS vnumber="56">Ne bannyina bonna tebali waffe? Kale ono yaggya wa ebigambo bino byonna?</VERS>
      <VERS vnumber="57">Ne bamunyiigira. Naye Yesu n'abagamba nti Nnabbi tabulwa kitiibwa, wabula mu nsi y'ewaabwe, ne mu nnyumba y'ewaabwe.</VERS>
      <VERS vnumber="58">So teyakolayo bya magero bingi olw'obutakkiriza bwabwe.</VERS>
    </CHAPTER>
    <CHAPTER cnumber="14">
      <VERS vnumber="1">Mu biro biri Kerode ow'essaza n'awulira ettutumu lya Yesu,</VERS>
      <VERS vnumber="2">n'agamba abaddu be nti Oyo ye Yokaana Omubatiza; azuukidde mu bafu; era eby'amaanyi bino kyebiva bikolera mu ye.</VERS>
      <VERS vnumber="3">Kubanga Kerode yali akutte Yokaana, n'amusiba, n'amuteeka mu kkomera olwa Kerodiya, mukazi wa Firipo muganda we.</VERS>
      <VERS vnumber="4">Kubanga Yokaana yamugamba nti Kya muzizo ggwe okubeera naye.</VERS>
      <VERS vnumber="5">Bwe yali ayagala okumutta, n'atya abantu, kubanga baamulowooza nga ye nnabbi.</VERS>
      <VERS vnumber="6">Bwe lwatuuka olw'okujjukira amazaalibwa ga Kerode, omuwala wa Kerodiya n'azina mu maaso gaabwe, n'asanyusa Kerode.</VERS>
      <VERS vnumber="7">Awo n'alayira n'asuubiza okumuwa kyonna kyonna ky'anaasaba.</VERS>
      <VERS vnumber="8">Naye, bwe yaweererwa nnyina, n'agamba nti Mpeera wano mu lutiba omutwe gwa Yokaana Omubatiza.</VERS>
      <VERS vnumber="9">Kabaka n'alumwa; naye olw'ebirayiro bye, n'olw'abo abaali batudde nga balya naye, n'alagira okugumuwa;</VERS>
      <VERS vnumber="10">n'atuma, n'atemako Yokaana omutwe mu kkomera.</VERS>
      <VERS vnumber="11">Ne baleeta omutwe gwe mu lutiba, ne baguwa omuwala: n'agutwalira nnyina.</VERS>
      <VERS vnumber="12">Abayigirizwa be ne bajja, ne basitula omulambo, ne bamuziika; ne bagenda ne babuulira Yesu.</VERS>
      <VERS vnumber="13">Awo, Yesu bwe yawulira, n'aviirayo mu lyato, n'agenda awali eddungu kyama: ebibiina bwe byawulira, ne biva mu bibuga ne bimugoberera nga biyita ku lukalu.</VERS>
      <VERS vnumber="14">N'avaayo, n'alaba ekibiina kinene, n'abasaasira, n'awonya abalwadde baabwe.</VERS>
      <VERS vnumber="15">Bwe bwawungeera, abayigirizwa ne bajja w'ali, ne bagamba nti Wano ddungu, obudde buyise nnyo; siibula abantu, bagende mu bibuga, beegulire emmere.</VERS>
      <VERS vnumber="16">Naye Yesu n'abagamba nti Tewali kibazzisaayo; mmwe mubawe ebyokulya.</VERS>
      <VERS vnumber="17">Ne bamugamba nti Tetulina kintu wano wabula emigaati etaano, n'ebyennyanja bibiri.</VERS>
      <VERS vnumber="18">N'agamba nti Mubindeetere wano.</VERS>
      <VERS vnumber="19">N'alagira ebibiina okutuula ku muddo; n'atwala emigaati etaano n'ebyennyanja bibiri, n'atunula waggulu mu ggulu, ne yeebaza, n'amenyamu emigaati n'agiwa abayigirizwa, abayigirizwa ne bagabira ebibiina.</VERS>
      <VERS vnumber="20">Ne balya bonna, ne bakkuta: ne baku&#331;&#331;aanya obukunkumuka obwasigalawo, ebibbo kkumi na bibiri ebyajjula.</VERS>
      <VERS vnumber="21">N'abo abaalya baali abasajja ng'enkumi ttaano, abakazi n'abaana obutabassaako:</VERS>
      <VERS vnumber="22">Amangu ago n'awaliriza abayigirizwa okusaabala, bamukulembere okugenda emitala w'eri, amale okusiibula ebibiina.</VERS>
      <VERS vnumber="23">Bwe yamala okusiibula ebibiina, n'alinnya ku lusozi yekka okusaba: obudde bwe bwawungeera, yaliyo bw'omu.</VERS>
      <VERS vnumber="24">Naye eryato lyali limaze okutuuka mu buziba, nga lyesunda n'amayengo, kubanga omuyaga gwabafuluma mu maaso.</VERS>
      <VERS vnumber="25">Awo ekiro mu kisisimuka eky'okuna n'ajja gye bali, ng'atambula ku nnyanja.</VERS>
      <VERS vnumber="26">Abayigirizwa bwe baamulaba ng'atambula ku nnyanja, ne beeraliikirira, ne bagamba nti Dayimooni; ne beekanga nga batya.</VERS>
      <VERS vnumber="27">Amangu ago Yesu n'ayogera nabo, n'agamba nti Muddeemu omwoyo: nze nzuuno; temutya.</VERS>
      <VERS vnumber="28">Peetero n'amuddamu n'agamba nti Mukama wange, oba nga ggwe wuuyo, ndagira njije gy'oli ku mazzi.</VERS>
      <VERS vnumber="29">N'agamba nti Jjangu. Peetero n'ava mu lyato, n'atambulira ku mazzi, okugenda eri Yesu.</VERS>
      <VERS vnumber="30">Naye, bwe yalaba omuyaga, n'atya: n'atanula okusaanawo, n'akaaba, n'agamba nti Mukama wange, ndokola.</VERS>
      <VERS vnumber="31">Amangu ago Yesu n'agolola omukono, n'amukwata, n'amugamba nti Ggwe alina okukkiriza okutono, kiki ekikubuusizzabuusizza?</VERS>
      <VERS vnumber="32">Bwe baalinnya mu lyato, omuyaga ne guggwaawo.</VERS>
      <VERS vnumber="33">N'abo abaali mu lyato ne bamusinza, nga bagamba nti Mazima oli Mwana wa Katonda.</VERS>
      <VERS vnumber="34">Bwe baamala okuwunguka, ne batuuka ku lukalu olw'e Genesaleeti.</VERS>
      <VERS vnumber="35">Abantu baayo bwe baamumanya, ne batuma mu nsi eyo yonna eriraanyeewo, ne bamuleetera bonna abalwadde;</VERS>
      <VERS vnumber="36">ne bamwegayirira bakomeko bukomi ku lukugiro lw'ekyambalo kye; bonna abaakomako ne bawonyezebwa ddala.</VERS>
    </CHAPTER>
    <CHAPTER cnumber="15">
      <VERS vnumber="1">Awo ne bajja eri Yesu Abafalisaayo n'abawandiisi abaava mu Yerusaalemi, nga bagamba nti</VERS>
      <VERS vnumber="2">Abayigirizwa bo kiki ekiboonoonyesa obulombolombo bwe twaweebwa abakadde? kubanga tebanaaba mu ngalo nga balya emmere.</VERS>
      <VERS vnumber="3">N'addamu n'abagamba nti Nammwe kiki ekiboonoonyesa etteeka lya Katonda olw'obulombolombo bwe mwaweebwa?</VERS>
      <VERS vnumber="4">Kubanga Katonda yagamba nti Ossangamu ekitiibwa kitaawo ne nnyoko: nate nu Avumanga kitaawe oba nnyina, bamuttanga bussi.</VERS>
      <VERS vnumber="5">Naye mmwe mugamba nti Buli aligamba kitaawe oba nnyina nti Kyonna kye nnandikuwadde okukugasa, nkiwadde Katonda,</VERS>
      <VERS vnumber="6">alireka okussaamu ekitiibwa kitaawe. Mwadibya ekigambo kya Katonda olw'obulombolombo bwammwe bwe mwaweebwa.</VERS>
      <VERS vnumber="7">Mmwe bannanfuusi, Isaaya yalagula bulungi ku mmwe, ng'agamba nti</VERS>
      <VERS vnumber="8">Abantu bano banzisaamu ekitiibwa kya ku mimwa; Naye omutima gwabwe gundi wala.</VERS>
      <VERS vnumber="9">Naye bansinziza bwereere, Nga bayigiriza amateeka g'abantu nga bye by'okukwata.</VERS>
      <VERS vnumber="10">N'ayita ekibiina, n'abagamba nti Muwulire, mutegeere:</VERS>
      <VERS vnumber="11">ekiyingira mu kamwa si kye kyonoona omuntu; naye ekiva mu kamwa, ekyo kye kyonoona omuntu.</VERS>
      <VERS vnumber="12">Awo abayigirizwa ne bajja, ne bamugamba nti Omanyi Abafalisaayo nga baanyiiga, bwe baawulira ekigambo ekyo?</VERS>
      <VERS vnumber="13">Naye n'addamu n'agamba nti Buli kisimbe Kitange ow'omu ggulu ky'ataasimba, kirisimbulibwa.</VERS>
      <VERS vnumber="14">Mubaleke: be basaale abatalaba. Naye omuzibe w'amaaso bw'akulembera muzibe munne bombi baligwa mu bunnya.</VERS>
      <VERS vnumber="15">Peetero n'addamu n'amugamba nti Tunnyonnyole olugero olwo.</VERS>
      <VERS vnumber="16">Naye n'agamba nti Era nammwe temunnaba kuba na magezi.</VERS>
      <VERS vnumber="17">Temutegeera nti buli ekiyingira mu kamwa kigenda mu lubuto, ne kisuulibwa mu kiyigo?</VERS>
      <VERS vnumber="18">Naye ebifuluma mu kamwa biva mu mutima; n'ebyo bye byonoona omuntu.</VERS>
      <VERS vnumber="19">Kubanga mu mutima mu muva ebirowoozo ebibi, obussi, obwenzi, obukaba, obubbi, okuwaayiriza, okuvuma:</VERS>
      <VERS vnumber="20">ebyo bye byonoona omuntu: naye okulya nga tanaabye mu ngalo tekwonoona muntu.</VERS>
      <VERS vnumber="21">Yesu n'avaayo, n'agenda ku njuyi z'e Ttuulo n'e Sidoni.</VERS>
      <VERS vnumber="22">Kale, laba, omukazi Omukanani n'ava ku mbibi eyo, n'ayogerera waggulu ng'agamba nti Onsaasire Mukama wange, omwana wa Dawudi; muwala wange alwadde nnyo dayimooni.</VERS>
      <VERS vnumber="23">Naye n'atamuddamu kigambo. Abayigirizwa be ne bajja ne bamwegayirira, nga bagamba nti Musiibule; kubanga atuleekaanira emabega.</VERS>
      <VERS vnumber="24">Naye n'addamu n'agamba nti Saatumibwa wabula eri endiga ezaabula ez'omu nnyumba ya Isiraeri.</VERS>
      <VERS vnumber="25">Naye n'ajja, n'amusinza, ng'agamba nti Mukama wange, mbeera.</VERS>
      <VERS vnumber="26">N'addamu n'agamba nti Si kirungi okuddira emmere y'abaana n'okugisuulira obubwa.</VERS>
      <VERS vnumber="27">Naye n'agamba nti Weewaawo, Mukama wange: kubanga n'obubwa bulya obukunkumuka obugwa okuva ku mmeeza ya bakama baabwo.</VERS>
      <VERS vnumber="28">Yesu n'alyoka addamu n'amugamba nti Ggwe omukazi, okukkiriza kwo kunene: kibeere gy'oli nga bw'oyagala. Muwala we n'awona okuva mu kiseera ekyo.</VERS>
      <VERS vnumber="29">Yesu n'avaayo, n'ajja ku ttale ly'ennyanja y'e Ggaliraaya; n'alinnya ku lusozi, n'atuula okwo.</VERS>
      <VERS vnumber="30">Ebibiina bingi ne bijja gy'ali, nga birina abawenyera, n'abazibe b'amaaso, ne bakasiru, n'abalema, n'abalala bangi, ne babassa awali ebigere bye; n'abawonya:</VERS>
      <VERS vnumber="31">ekibiina n'okwewuunya ne beewuunya, bwe baalaba bakasiru nga boogera, abalema nga balamu, abawenyera nga batambula, n'abazibe b'amaaso nga balaba: ne bagulumiza Katonda wa Isiraeri.</VERS>
      <VERS vnumber="32">Yesu n'ayita abayigirizwa be, n'agamba nti Nsaasira abantu kubanga leero baakamala nange ennaku ssatu nga tebalina kya kulya: n'okubasiibula nga balina enjala sikyagala, wozzi banaazirikira mu kkubo.</VERS>
      <VERS vnumber="33">Abayigirizwa ne bamugamba nti Tunaggya wa emigaati emingi bwe giti mu ddungu, okukkusa ekibiina ekinene ekyenkana wano?</VERS>
      <VERS vnumber="34">Yesu n'abagamba nti Mulina emigaati emeka? Ne bagamba nti Musanvu, n'ebyennyanja ebitono si bingi.</VERS>
      <VERS vnumber="35">N'alagira ekibiina okutuula wansi;</VERS>
      <VERS vnumber="36">n'atoola emigaati musanvu n'ebyennyanja; ne yeebaza n'amenyamu n'awa abayigirizwa, abayigirizwa ne bagabira ebibiina.</VERS>
      <VERS vnumber="37">Ne balya bonna, ne bakkuta: ne baku&#331;&#331;aanya obukunkumuka obwasigalawo, ebisero musanvu ebyajjula.</VERS>
      <VERS vnumber="38">N'abo abaalya baali abasajja enkumi nnya, abakazi n'abaana obutabassaako.</VERS>
      <VERS vnumber="39">N'asiibua ebibiina, n'asaabala mu lyato, n'ajja mu mbibi y'e Magadani.</VERS>
    </CHAPTER>
    <CHAPTER cnumber="16">
      <VERS vnumber="1">Abafalisaayo n'Abasaddukaayo ne bajja, ne bamukema ne bamusaba okubalaga akabonero akava mu ggulu.</VERS>
      <VERS vnumber="2">Naye n'addamu n'abagamba nti Bwe buba akawungeezi, mugamba nti Bunaaba bulungi: kubanga eggulu limyuse.</VERS>
      <VERS vnumber="3">N'enkya nti Wanaaba omuyaga leero: kubanga eggulu limyuse libindabinda. Mumanyi okwawula eggulu bwe lifaanana; naye temuyinza kwawula bubonero bwa biro?</VERS>
      <VERS vnumber="4">Ab'emirembe emibi era egy'obwenzi banoonya akabonero; so tebaliweebwa kabonero, wabula akabonero ka Yona. N'abaleka, n'agenda.</VERS>
      <VERS vnumber="5">Abayigirizwa ne bajja emitala w'eri, ne beerabira okutwala emigaati.</VERS>
      <VERS vnumber="6">Yesu n'abagamba nti Mutunuulire mwekuume ekizimbulukusa eky'Abafalisaayo n'Abasaddukaayo.</VERS>
      <VERS vnumber="7">Ne bawakana bokka na bokka, nga bagamba nti Kubanga tetuleese migaati.</VERS>
      <VERS vnumber="8">Yesu n'amanya n'agamba nti Mmwe abalina okukkiriza okutono, kiki ekibawakanya mwekka na mwekka kubanga temulina migaati?</VERS>
      <VERS vnumber="9">Temunnaba kutegeera, so temujjukira migaati etaano eri abo enkumi ettaano, n'ebibbo bwe byali bye mwaku&#331;&#331;aanya</VERS>
      <VERS vnumber="10">Era emigaati omusanvu eri abo enkumi ennya, n'ebisero bwe byali bye mwaku&#331;&#331;aanya?</VERS>
      <VERS vnumber="11">Ekibalobedde ki okutegeera nti sibagambiridde lwa migaati? Naye mwekuume ekizimbulukusa eky'Abafalisaayo n'Abasaddukaayo.</VERS>
      <VERS vnumber="12">Ne balyoka bategeera nti tagambye kwekuuma kizimbulukusa kya migaati, wabula okuyigiriza kw'Abafalisaayo n'Abasaddukaayo.</VERS>
      <VERS vnumber="13">Awo, Yesu bwe yajja ku njuyi z'e Kayisaliya ekya Firipo, n'abuuza abayigirizwa be, ng'agamba nti Omwana w'omuntu abantu bamuyita batya?</VERS>
      <VERS vnumber="14">Ne bagamba nti Abalala bamuyita Yokaana Omubatiza; abalala nti Eriya: abalala nti Yeremiya, oba omu ku bannabbi.</VERS>
      <VERS vnumber="15">N'abagamba nti Naye mmwe mumpita mutya?</VERS>
      <VERS vnumber="16">Simooni Peetero n'addamu n'agamba nti Ggwe Kristo, Omwana wa Katonda omulamu.</VERS>
      <VERS vnumber="17">Yesu n'addamu n'amugamba nti Olina omukisa, Simooni Ba-Yona: kubanga omubiri n'omusaayi tebyakubikkulira ekyo, wabula Kitange ali mu ggulu.</VERS>
      <VERS vnumber="18">Nange nkugamba nti Ggwe Peetero, nange ndizimba ekkanisa yange ku lwazi luno: so n'emiryango egy'Emagombe tegirigiyinza.</VERS>
      <VERS vnumber="19">Ndikuwa ebisumuluzo by'okwakabaka obw'omu ggulu: kyonna kyonna ky'olisiba ku nsi kirisibibwa mu ggulu: kyonna kyonna ky'olisumulula ku nsi kirisumululibwa mu ggulu.</VERS>
      <VERS vnumber="20">Awo n'akuutira abayigirizwa baleme okubuulirako omuntu nti ye Kristo.</VERS>
      <VERS vnumber="21">Yesu n'asookera awo okubuulira abayigirizwa be nti kimugwanira okugenda e Yerusaalemi, okubonyaabonyezebwa ennyo abakadde ne bakabona abakulu n'abawandiisi, n'okuttibwa, ne ku lunaku olw'okusatu okuzuukizibwa.</VERS>
      <VERS vnumber="22">Peetero n'amutwala, n'atanula okumunenya, ng'agamba nti Nedda, Mukama wange: ekyo tekirikubaako n'akatono.</VERS>
      <VERS vnumber="23">N'akyuka, n'agamba Peetero nti Dda ennyuma wange, Setaani, oli nkonge gye ndi: kubanga tolowooza bya Katonda, wabula eby'abantu.</VERS>
      <VERS vnumber="24">Awo Yesu n'agamba abayigirizwa be nti Omuntu bw'ayagala okujja ennyuma wange, yeefiirize yekka yeetikke omusalaba gwe, angoberere.</VERS>
      <VERS vnumber="25">Kubanga buli ayagaIa okulokola obulamu bwe alibubuza: na buli alibuza obulamu bwe ku lwange alibulaba.</VERS>
      <VERS vnumber="26">Kubanga omuntu kulimugasa kutya okulya ensi yonna, naye ng'afiiriddwa obulamu bwe? oba omuntu aliwaayo ki okununula obulamu bwe?</VERS>
      <VERS vnumber="27">Kubanga Omwana w'omuntu agenda kujjira mu kitiibwa kya Kitaawe ne bamalayika be; n'alyoka asasula buli muntu nga bwe yakola.</VERS>
      <VERS vnumber="28">Ddala mbagamba nti Waliwo ku bano abayimiridde wano, abatalirega ku kufa n'akatono, okutuusa lwe baliraba Omwana w'omuntu ng'ajja mu bwakabaka bwe.</VERS>
    </CHAPTER>
    <CHAPTER cnumber="17">
      <VERS vnumber="1">Ennaku omukaaga bwe zaayitawo Yesu n'atwala Peetero ne Yakobo ne Yokaana muganda we, n'abalinnyisa ku lusozi oluwanvu bokka:</VERS>
      <VERS vnumber="2">n'afuusibwa mu maaso gaabwe: amaaso ge ne gamasamasa ng'enjuba, ebyambalo bye ne bitukula ng'omusana.</VERS>
      <VERS vnumber="3">Laba, Musa ne Eriya ne babalabikira nga boogera naye.</VERS>
      <VERS vnumber="4">Peetero n'addamu n'agamba Yesu nti Mukama wange, kirungi ffe okubeera wano: bw'oyagala, nnaazimba wano ensiisira ssatu; emu yiyo, n'endala ya Musa, n'endala ya Eriya.</VERS>
      <VERS vnumber="5">Bwe yali ng'akyayogera, laba, ekire ekimasamasa ne kibasiikiriza: laba, eddoboozi ne liva mu kire, nga ligamba nti Ono ye Mwana wange gwe njagala, gwe nsanyukira ennyo; mumuwulire.</VERS>
      <VERS vnumber="6">Abayigirizwa bwe baaliwulira, ne bagwa nga beevuunise, ne batya nnyo.</VERS>
      <VERS vnumber="7">Yesu n'ajja n'abakomako n'agamba nti Muyimuke, temutya.</VERS>
      <VERS vnumber="8">Ne bayimusa amaaso gaabwe, ne batalaba muntu, wabula Yesu yekka.</VERS>
      <VERS vnumber="9">Bwe baali nga bakka ku lusozi, Yesu n'abalagira ng'agamba nti Temubuulirako muntu bye mwolesebbwa, okutuusa Omwana w'omuntu lw'alimala okuzuukira mu bafu.</VERS>
      <VERS vnumber="10">Abayigirizwa be ne bamubuuza, ne bagamba nti Kale kiki ekigambya abawandiisi nti Eriya kimugwanidde okusooka okujja?</VERS>
      <VERS vnumber="11">N'addamu n'agamba nti Eriya ajja ddala, alirongoosa byonna:</VERS>
      <VERS vnumber="12">naye mbagamba nti Eriya amaze okujja, nabo tebaamumanya, naye baamukola bwe baayagala. Bw'atyo n'Omwana w'omuntu alibonyaabonyezebwa bo.</VERS>
      <VERS vnumber="13">Awo abayigirizwa ne bategeera nti yayogera nabo ku Yokaana Omubatiza.</VERS>
      <VERS vnumber="14">Bwe baatuuka eri ekibiina, omuntu n'ajja gy'ali, n'amufukaamirira, ng'agamba nti</VERS>
      <VERS vnumber="15">Mukama wange, musaasire omwana wange: kubanga agwa ensimbu, zimubonyaabonya nnyo: kubanga emirundi mingi ng'agwa mu muliro, era emirundi mingi mu mazzi.</VERS>
      <VERS vnumber="16">Ne mmuleetera abayigirizwa bo, ne batayinza kumuwonya.</VERS>
      <VERS vnumber="17">Yesu n'addamu n'agamba nti Mmwe ab'emirembe egitakkiriza emikyamu, ndituusa wa okubeera nammwe? ndituusa wa okubagumiikiriza? mumundeetere wano.</VERS>
      <VERS vnumber="18">Yesu n'amuboggolera; dayimooni n'amuvaako: omulenzi n'awona okuva mu kiseera ekyo.</VERS>
      <VERS vnumber="19">Awo abayigirizwa ne bajja eri Yesu kyama, ne bagamba nti Kiki ekitulobedde ffe okuyinza okumugoba?</VERS>
      <VERS vnumber="20">N'abagamba nti Olw'okukkiriza kwammwe okuba okutono: kubanga ddala mbagamba nti Singa mulina okukkiriza okwenkana ng'akaweke ka kaladaali, bwe muligamba olusozi luno nti Vaawo wano genda wali; kale luligenda; so singa tewali kigambo kye mutayinza.</VERS>
      <VERS vnumber="21">Naye kyokka eky'engeri eno tekiyinza kuvaawo awatali kusaba na kusiiba.</VERS>
      <VERS vnumber="22">Bwe baali nga bakyatudde e Ggaliraaya, Yesu n'abagamba nti Omwana w'omuntu agenda kuweebwayo mu mikono gy'abantu;</VERS>
      <VERS vnumber="23">balimutta, ne ku lunaku olw'okusatu alizuukizibwa. Ne banakuwala nnyo.</VERS>
      <VERS vnumber="24">Bwe baatuuka e Kaperunawumu, abantu abasolooza ediderakima ne bajja eri Peetero, ne bagamba nti Mukama wammwe tawa diderakima?</VERS>
      <VERS vnumber="25">N'agamba nti Awa. Bwe yayingira mu nju, Yesu n'amwesooka ng'agamba nti Olowooza otya, Simooni? Bakabaka b'ensi bawooza oba basolooza bantu ki? baana baabwe nantiki bannaggwanga?</VERS>
      <VERS vnumber="26">N'agamba nti Bannaggwanga. Yesu n'amugamba nti Kale abaana ba ddembe.</VERS>
      <VERS vnumber="27">Naye, tuleme okubasittaza, genda ku nnyanja, osuule eddobo, onnyulule ekyennyanja ekinaasooka okubbulukuka; bw'onooyasamya akamwa kaakyo, onoolabamu esutateri: otwale eyo, ogibawe ku bwange ne ku bubwo.</VERS>
    </CHAPTER>
    <CHAPTER cnumber="18">
      <VERS vnumber="1">Mu kiseera ekyo abayigirizwa ne bajja eri Yesu, ne bagamba nti Kale ani omukulu mu bwakabaka obw'omu ggulu?</VERS>
      <VERS vnumber="2">N'ayita omwana omuto, n'amuyimiriza wakati waabwe,</VERS>
      <VERS vnumber="3">n'agamba nti Mazima mbagamba nti Bwe mutakyuka okufuuka ng'abaana abato, temuliyingira n'akatono mu bwakabaka obw'omu ggulu.</VERS>
      <VERS vnumber="4">Kale buli eyeewombeeka ng'omwana ono omuto, ye mukulu mu bwakabaka obw'omu ggulu.</VERS>
      <VERS vnumber="5">Na buli alisembeza omwana omuto ng'ono mu linya lyange ng'asembezezza nze:</VERS>
      <VERS vnumber="6">naye alyesitazza ku abo abato bano abanzikiriza waakiri asibibwe mu bulago olubengo olunene, balyoke bamusuule mu buziba bw'ennyanja.</VERS>
      <VERS vnumber="7">Zirisanga ensi olw'ebigambo ebisittaza! Kubanga ebisittaza tebirirema kujja; naye zirisanga omuntu oyo aleeta ekisittaza!</VERS>
      <VERS vnumber="8">Oba ng'omukono gwo oba kugulu kwo nga kukwesittaza, kutemeko okusuule wala: kye kirungi oyingire mu bulamu ng'obuzeeko omukono oba kugulu, okusinga okusuulibwa mu muliro ogw'emirembe n'emirembe, ng'olina emikono gyombi oba amagulu gombi.</VERS>
      <VERS vnumber="9">Era oba ng'eriiso lyo nga likwesittaza, liggyeemu, olisuule wala: kye kirungi oyingire mu bulamu ng'oli wa ttulu okusinga okusuulibwa mu Ggeyeem ey'omuliro, ng'olina amaaso gombi.</VERS>
      <VERS vnumber="10">Mulabe nga temunyoomanga omu ku abo abato bano; kubanga mbagamba nti mu ggulu bamalayika baabwe batunuulira ennaku zonna amaaso ga Kitange ali mu ggulu.</VERS>
      <VERS vnumber="11">Kubanga Omwana w'omuntu yajja okulokola ekyabula.</VERS>
      <VERS vnumber="12">Mulowooza mutya? Omuntu bw'aba n'endiga ze ekikumi, emu ku zo bw'ebula, taleka ziri ekyenda mu omwenda, n&#8217;agenda ku nsozi, n&#8217;anoonya eyo ebuzeeko?</VERS>
      <VERS vnumber="13">Era bw'aba ng'agirabye, mazima mbagamba nti agisanyukira eyo okusinga ziri ekyenda mu omwenda ezitabuze.</VERS>
      <VERS vnumber="14">Bwe kityo tekyagalibwa mu maaso ga Kitammwe ali mu ggulu, omu ku abo abato bano okuzikirira.</VERS>
      <VERS vnumber="15">Muganda wo bw'akukola obubi genda omubuulirire ggwe naye mwekka: bw'akuwulira ng'ofunye muganda wo.</VERS>
      <VERS vnumber="16">Naye bw'atawulira, twala omulala naawe oba babiri era mu kamwa k'abajulirwa ababiri oba basatu buli kigambo kikakate.</VERS>
      <VERS vnumber="17">Era bw'agaana okuwulira abo buulira ekkanisa: era bw'agaana okuwulira n'ekkanisa, abeere gy'oli nga munnaggwanga era omuwooza.</VERS>
      <VERS vnumber="18">Mazima mbagamba nti Byonna bye mulisiba ku nsi birisibwa mu ggulu: era byonna bye mulisumulula ku nsi birisumululibwa mu ggulu.</VERS>
      <VERS vnumber="19">Nate mbagamba nti Oba bannammwe babiri bwe beetabanga ku nsi buli kigambo kyonna kye balisaba, kiribakolerwa Kitange ali mu ggulu.</VERS>
      <VERS vnumber="20">Kubanga we baba ababiri oba basatu nga baku&#331;&#331;aanye mu linnya lyange, nange ndi awo wakati waabwe.</VERS>
      <VERS vnumber="21">Awo Peetero n'ajja, n'amugamba nti Mukama wange, muganda wange bw'annyonoonanga, nnaamusonyiwanga emirundi emeka? kutuusa emirundi musanvu?</VERS>
      <VERS vnumber="22">Yesu n'amugamba nti Sikugamba nti Okutuusa emirundi musanvu; naye nti Okutuusa emirundi ensanvu emirundi omusanvu.</VERS>
      <VERS vnumber="23">Obwakabaka obw'omu ggulu kyebuva bufaananyizibwa n'omuntu eyali kabaka, eyayagala okubala omuwendo n'abaddu be.</VERS>
      <VERS vnumber="24">Bwe yasooka okubala, ne bamuleetera omu, gw'abanja ettalanta akakumi.</VERS>
      <VERS vnumber="25">Naye kubanga teyalina kya kusasula, mukama we n'alagira okumutunda, ne mukazi we, n'abaana be, n'ebintu byonna by'ali nabyo, ebbanja liggwe.</VERS>
      <VERS vnumber="26">Awo omuddu n'agwa wansi n'amusinza, ng'agamba nti Mukama wange, mmanja npola, nange ndikusasula byonna.</VERS>
      <VERS vnumber="27">Mukama w'omuddu oyo n'amuaasira, n'amuta, n'amusonyiwa ebbanja.</VERS>
      <VERS vnumber="28">Naye omuddu oyo n'afuluma, n'asanga muddu munne, gwe yali abanja eddinaali ekikumi: n'amukwata, n'amugwa mu bulago, ng'agamba nti Sasula ebbanja lyange.</VERS>
      <VERS vnumber="29">Awo muddu munne n'agwa wansi n'amwegayirira, ng'agamba, nti Mmanja mpola, nange ndikusasula.</VERS>
      <VERS vnumber="30">N'atakkiriza: naye n'agenda n'amuteeka mu kkomera, amale okusasula ebbanja.</VERS>
      <VERS vnumber="31">Awo baddu banne bwe baalaba bwe bibadde, ne banakuwala nnyo, ne bagenda ne babuulira mukama waabwe ebigambo byonna ebibaddeyo.</VERS>
      <VERS vnumber="32">Awo mukama we n'amuyita n'amugamba nti Ggwe omuddu omubi, nakusonyiwa ebbanja liri lyonna, kubanga wanneegayirira:</VERS>
      <VERS vnumber="33">naawe tekikugwanidde kusaasira muddu munno, nga nze bwe nnakusaasira ggwe?</VERS>
      <VERS vnumber="34">Mukama we n'asunguwala, n'amuwa mu bambowa, amale okusasula ebbanja lyonna.</VERS>
      <VERS vnumber="35">Bw'atyo Kitange ali mu ggulu bw'alibakola, bwe mutasonyiwa mu mitima gyammwe buli muntu muganda we.</VERS>
    </CHAPTER>
    <CHAPTER cnumber="19">
      <VERS vnumber="1">Awo olwatuuka Yesu bwe yamala ebigambo ebyo, n'ava e Ggaliraaya, n'ajja ku mbibi y'e Buyudaaya emitala wa Yoludaani;</VERS>
      <VERS vnumber="2">ebibiina ebinene ne bimugoberera; n'abawonyeza eyo.</VERS>
      <VERS vnumber="3">Abafalisaayo ne bajja gy'a1i, ne bamukema, nga bagamba nti Omuntu ayinza okugoba mukazi we okumulanga buli kigambo?</VERS>
      <VERS vnumber="4">N'addamu n'agamba nti Temusoma nti oyo eyabakola olubereberye nga yabakola omusajja n'omukazi,</VERS>
      <VERS vnumber="5">n'agamba nti Omuntu kyanaavanga aleka kitaawe ne nnyina, yeetabe ne mukazi we; nabo bombi banaabanga omubiri gumu?</VERS>
      <VERS vnumber="6">obutaba babiri nate, naye omubiri gumu. Kale Katonda kye yagatta awamu, omuntu takyawulangamu.</VERS>
      <VERS vnumber="7">Ne bamugamba nti Kale, Musa ekyamulagiza ki okumuwa ebbaluwa ey'okwawukana, alyoke amugobe?</VERS>
      <VERS vnumber="8">N'abagamba nti Olw'obukakanyavu bw'emitima gyammwe Musa kyeyava akkiriza mugobenga bakazi bammwe: naye okuva ku lubereberye tekyali bwe kityo.</VERS>
      <VERS vnumber="9">Era mbagamba nti Buli anaagobanga mukazi we, wabula okumulanga ogw'obwenzi, n'awasa omulala, ng'ayenze: n'oyo awasa eyagobebwa ng'ayenze.</VERS>
      <VERS vnumber="10">Abayigirizwa ne bamugamba nti Ebigambo eby'omusajja ne mukazi we bwe biba bwe bityo, si kirungi okuwasa.</VERS>
      <VERS vnumber="11">N'abagamba nti Abantu bonna tebayinza kukkiriza kigambo ekyo, wabula abakiweebwa.</VERS>
      <VERS vnumber="12">Kubanga waliwo abalaawe abazaalibwa bwe batyo okuva mu mbuto za bannyaabwe; waliwo n'abalaawe abalaayibwa abantu: waliwo n'abalaawe, abeeraawa bokka olw'obwakabaka obw'omu ggulu: Ayinza okukikkiriza, akikkirize.</VERS>
      <VERS vnumber="13">Awo ne bamuleetera abaana abato, abasseeko emikono gye, asabe: abayigirizwa ne babajunga.</VERS>
      <VERS vnumber="14">Naye Yesu n'agamba nti Mubaleke abaana abato, temubagaana kujja gye ndi: kubanga abali ng&#8217;abo obwakabaka obw'omu ggulu bwe bwabwe.</VERS>
      <VERS vnumber="15">N'abassaako emikono n'avaayo.</VERS>
      <VERS vnumber="16">Laba, omuntu n'ajja gy'ali n'agamba nti Mukama wange, ndikola kigambo ki ekirungi, mbeere n'obulamu obutaggwaawo?</VERS>
      <VERS vnumber="17">N'amugamba nti Lwaki ompita omulungi? Omulungi ali Omu: naye bw'oyagala okuyingira mu bulamu, wuliranga amateeka.</VERS>
      <VERS vnumber="18">N'amugamba nti Galuwa? Yesu n'agamba nti Tottanga, Toyendanga, Tobbanga, Towaayirizanga,</VERS>
      <VERS vnumber="19">Ossangamu ekitiibwa kitaawo ne nnyoko: era, Yagalanga muliraanwa wo nga bwe weeyagala wekka.</VERS>
      <VERS vnumber="20">Omulenzi n'amugamba nti Ebyo byonna nabikwata: ekimpeebuuseeko ki ate?</VERS>
      <VERS vnumber="21">Yesu n'amugamba nti Bw'oyagala okuba eyatuukirira, genda otunde ebibyo, ogabire abaavu, oliba n'obugagga mu ggulu: olyoke ojje, ongoberere.</VERS>
      <VERS vnumber="22">Omulenzi bwe yawulira ekigambo ekyo, n'agenda ng'anakuwadde: kubanga yali alina obugagga bungi.</VERS>
      <VERS vnumber="23">Yesu n'agamba abayigirizwa be nti Mazima mbagamba nti Kizibu omuntu omugagga okuyingira mu bwakabaka obw'omu ggulu.</VERS>
      <VERS vnumber="24">Era nate mbagamba nti Kyangu e&#331;&#331;amira okuyita mu nnyindo y'empiso, okukira omugagga okuyingira mu bwakabaka bwa Katonda.</VERS>
      <VERS vnumber="25">Abayigirizwa bwe baawulira ne beewuunya nnyo, nga bagamba nti Kale ani ayinza okulokolebwa?</VERS>
      <VERS vnumber="26">Yesu n'abatunuulira n'abagamba nti Mu bantu ekyo tekiyinzika; naye Katonda ayinza byonna.</VERS>
      <VERS vnumber="27">Awo Peetero n'addamu n'amugamba nti Laba, ffe twaleka byonna, ne tukugoberera; kale tuliba na ki?</VERS>
      <VERS vnumber="28">Yesu n'abagamba nti Mazima mbagamba nti Mmwe abangoberera, mu mazaalibwa ag'okubiri Omwana w'omuntu bw'alituula ku ntebe ey'ekitiibwa kye, nammwe mulituula ku ntebe ekkumi n'ebbiri, nga musalira omusango ebika ekkumi n'ebibiri ebya Isiraeri.</VERS>
      <VERS vnumber="29">Na buli muntu yenna eyaleka ennyumba, oba ba luganda, oba bannyina, oba kitaawe, oba nnyina, oba baana, oba byalo, olw'erinnya lyange, aliweebwa emirundi kikumi, era alisikira obulamu obutaggwaawo.</VERS>
      <VERS vnumber="30">Naye bangi ab'olubereberye abaliba ab&#8217;oluvannyuma; n'ab'oluvannyuma abaliba ab'olubereberye.</VERS>
    </CHAPTER>
    <CHAPTER cnumber="20">
      <VERS vnumber="1">Kubanga obwakabaka obw'omu ggulu bufaanana omuntu alina ennyumba ye, eyakeera enkya okupakasa abalimi balime mu lusuku lwe olw'emizabbibu.</VERS>
      <VERS vnumber="2">Bwe yamala okulagaana n'abalimi eddinaali ey'olunaku olumu, n'abasindika mu lusuku lwe olw'emizabbibu.</VERS>
      <VERS vnumber="3">N'afuluma essaawa nga ziri ssatu, n'alaba abalala nga bayimiridde mu katale nga tebaliiko kye bakola;</VERS>
      <VERS vnumber="4">nabo n'abagamba nti Nammwe mugende mu lusuku olw'emizabbibu, nange nnaabaweera ekinaatuuka. Ne bagenda.</VERS>
      <VERS vnumber="5">N'afuluma nate essaawa nga ziri mukaaga, era n'omwenda, n'akola bw'atyo.</VERS>
      <VERS vnumber="6">N'afuluma essaawa nga ziri kkumi n'emu, n'asanga abalala nga bayimiridde; n'abagamba nti Kiki ekibayimiriza wano obudde okuziba nga temuliiko kye mukola?</VERS>
      <VERS vnumber="7">Ne bamugamba nti Kubanga tewali muntu eyatupakasizza. N'abagamba nti Nammwe mugende mu lusuku olw'emizabbibu.</VERS>
      <VERS vnumber="8">Obudde bwe bwawungeera, omwami w'olusuku olw'emizabbibu n'agamba omukoza we nti Bayite abalimi, obawe empeera, osookere ku b'oluvannyuma, okutuusa ku b'olubereberye.</VERS>
      <VERS vnumber="9">N'ab'omu ssaawa ekkumi n'emu bwe bajja, ne baweebwa buli muntu eddinaali emu.</VERS>
      <VERS vnumber="10">N'abo abaasooka bwe bajja, ne balowooza nti banaaweebwa okukirawo; naye nabo ne baweebwa buli muntu eddinaali emu.</VERS>
      <VERS vnumber="11">Bwe baagiweebwa, ne beemulugunyiza omwami.</VERS>
      <VERS vnumber="12">nga bagamba nti Bano ab'oluvannyuma bakoledde essaawa emu, n'obenkanya naffe, abaateganye enkya n'essana nga litwokya.</VERS>
      <VERS vnumber="13">Naye n'addamu n'agamba omu ku abo nti Munnange, sikukoze bubi: tewalagaanye nange eddinaali emu?</VERS>
      <VERS vnumber="14">Twala eyiyo, ogende; njagala okuwa ono ow'oluvannyuma nga ggwe.</VERS>
      <VERS vnumber="15">Siyinza kukola byange nga bwe njagala? oba eriiso lyo bbi kubanga nze ndi mulungi?</VERS>
      <VERS vnumber="16">Bwe batyo ab'oluvannyuma baliba ab'olubereberye, n'ab'olubereberye baliba ab'oluvannyuma.</VERS>
      <VERS vnumber="17">Yesu bwe yali ng'ayambuka okugenda e Yerusaalemi, n'atwala abayigirizwa ekkumi n'ababiri kyama, n'abagambira mu kkubo nti</VERS>
      <VERS vnumber="18">Laba, twambuka tugenda e Yerusaalemi; n'Omwana w'omuntu aliweebwayo mu bakabona abakulu n'abawandiisi; nabo balimusalira omusango okumutta,</VERS>
      <VERS vnumber="19">era balimuwaayo mu b'amawanga okumuduulira, n'okumukuba, n'okumukomerera: n'alyoka azuukizibwa ku lunaku olw'okusatu.</VERS>
      <VERS vnumber="20">Awo nnyina w'abaana ba Zebbedaayo n'ajja gy'ali, n'abaana be, n'amusinza, n'amusaba ekigambo.</VERS>
      <VERS vnumber="21">N'amugamba nti Oyagala ki? N'amugamba nti Lagira abaana bange bano bombi batuule, omu ku mukono gwo ogwa ddyo, n'omulala ku mukono gwo ogwa kkono, mu bwakabaka bwo.</VERS>
      <VERS vnumber="22">Naye Yesu n'addamu n'agamba nti Temumanyi kye musaba. Muyinza okunywa ku kikompe nze kye &#331;&#331;enda okunywako? Ne bamugamba nti Tuyinza.</VERS>
      <VERS vnumber="23">N'abagamba nti Ku kikompe kyange mulinywerako ddala: naye okutuula ku mukono gwange ogwa ddyo, ne ku mukono ogwa kkono, si nze nkugaba, wabula eri abo Kitange be yakuterekera.</VERS>
      <VERS vnumber="24">Na bali ekkumi bwe baawulira, ne banyiigira ab'oluganda ababiri.</VERS>
      <VERS vnumber="25">Naye Yesu n'abayita gy'ali, n'agamba nti Mumanyi ng'abaami b'amawanga babafuga, n'abakulu baabwe babatwala n'amaanyi.</VERS>
      <VERS vnumber="26">Tekiibenga bwe kityo mu mmwe: naye buli ayagala okuba omukulu mu mmwe anaabanga muweereza wammwe:</VERS>
      <VERS vnumber="27">na buli ayagala okuba ow'olubereberye mu mmwe anaabanga muddu wammwe:</VERS>
      <VERS vnumber="28">nga Omwana w'omuntu bw'atajja kuweerezebwa, wabula okuweereza, n'okuwaayo obulamu bwe ekinunulo eky'abangi.</VERS>
      <VERS vnumber="29">Bwe baali nga bafuluma mu Yeriko, ekibiina ekinene ne kimugoberera.</VERS>
      <VERS vnumber="30">Laba, abazibe b'amaaso babiri abaali batudde ku mabbali g'ekkubo, bwe baawulira nti Yesu ayitawo, ne boogerera waggulu; nga bagamba nti Mukama waffe, tusaasire, omwana wa Dawudi.</VERS>
      <VERS vnumber="31">Ekibiina ne kibaboggolera, okusirika: naye bo ne beeyongera okwogerera waggulu, nga bagamba nti Mukama waffe, tusaasire, omwana wa Dawudi.</VERS>
      <VERS vnumber="32">Yesu n'ayimirira, n'abayita, n'agamba nti Mwagala mbakole ki?</VERS>
      <VERS vnumber="33">Ne bamugamba nti Mukama waffe, amaaso gaffe gazibuke.</VERS>
      <VERS vnumber="34">Yesu n'akwatibwa ekisa, n'akoma ku maaso gaabwe: amangu ago ne balaba, ne bamugoberera.</VERS>
    </CHAPTER>
    <CHAPTER cnumber="21">
      <VERS vnumber="1">Bwe baasembera okumpi ne Yerusaalemi, ne batuuka e Besufaage, ku lusozi olwa Zeyituuni awo Yesu n'atuma abayigirizwa babiri,</VERS>
      <VERS vnumber="2">n'abagamba nti Mugende mu mbuga ebali mu maaso, amangu ago munaalaba endogoyi ng'esibiddwa, n'omwana gwayo nayo; muzisumulule, muzindeetere.</VERS>
      <VERS vnumber="3">Naye omu bw'anaabagamba ekigambo, munaagamba nti Mukama waffe ye azaagala; naye anaaziweereza mangu ago.</VERS>
      <VERS vnumber="4">Kino kyabaawo, ekigambo kituukirire nnabbi kye yayogera, ng'agamba nti</VERS>
      <VERS vnumber="5">Mubuulire muwala wa Sayuuni nti Laba, Kabaka wo ajja gy'oli. Omuteefu, nga yeebagadde endogoyi, N'akayana omwana gw'endogoyi.</VERS>
      <VERS vnumber="6">Abayigirizwa ne bagenda, ne bakola nga Yesu bwe yabalagira</VERS>
      <VERS vnumber="7">ne baleeta endogoyi, n'omwana gwayo, ne bazissaako engoye zaabwe; n'azituulako.</VERS>
      <VERS vnumber="8">Abantu bangi ab'omu kibiina ne baaliira engoye zaabwe mu kkubo; abalala ne batema amatabi ku miti, ne bagaaliira mu kkubo.</VERS>
      <VERS vnumber="9">Ebibiina ebyamukulembera, n'ebyo ebyava ennyuma ne byogerera waggulu, ne bigamba nti Ozaana eri omwana wa Dawudi: Aweereddwa omukisa ajja mu linnya lya Mukama: Ozaana waggulu mu ggulu.</VERS>
      <VERS vnumber="10">Awo bwe yayingira mu Yerusaalemi, ekibuga kyonna ne kikankanyizibwa nga kigamba nti Ani ono?</VERS>
      <VERS vnumber="11">Ebibiina ne bigamba nti Ono nnabbi, Yesu ava mu Nazaaleesi eky'e Ggaliraaya.</VERS>
      <VERS vnumber="12">Yesu n'ayingira mu yeekaalu ya Katonda, n'agobera ebweru bonna abaali batundira mu yeekaalu. n'avuunika embaawo ez'abaali bawaanyisa effeeza, n'entebe ez'abaali batunda amayiba;</VERS>
      <VERS vnumber="13">n'abagamba nti Kyawandiikibwa nti Ennyumba yange eneeyitibwanga nnyumba ya kusabirangamu: naye mmwe mugifuula mpuku ya banyazi.</VERS>
      <VERS vnumber="14">Awo abazibe b'amaaso n'abalema ne bajja gy'ali mu yeekaalu: n'abawonya.</VERS>
      <VERS vnumber="15">Naye bakabona abakulu n'abawandiisi bwe baalaba eby'amagero bye yakola, n'abaana abaayogerera waggulu mu yeekaalu nga bagamba nti Ozaana eri omwana wa Dawudi; ne banyiiga</VERS>
      <VERS vnumber="16">ne bamugamba nti Owulira bano bwe bagamba? Yesu n'abagamba nti Mpulira: temusomangako nti Mu kamwa k'abaana abato n'abawere otuukirizza ettendo?</VERS>
      <VERS vnumber="17">N'abaleka, n'afuluma mu kibuga, n'agenda e Bessaniya, n'asula eyo.</VERS>
      <VERS vnumber="18">Awo enkya bwe yali ng'addayo ku kibuga, enjala n'emuluma.</VERS>
      <VERS vnumber="19">N'alaba omutiini gumu ku mabbali g'ekkubo, n'agutuukako, n'asanga nga tekuli kintu, wabula amalagala ameereere; n'agugamba nti Tobalanga bibala emirembe n'emirembe. Amangu ago omutiini ne guwotoka.</VERS>
      <VERS vnumber="20">Abayigirizwa bwe baalaba, ne beewuunya, ne bagamba nti Omutiini guwotose gutya amangu?</VERS>
      <VERS vnumber="21">Yesu n'addamu n'abagamba nti Mazima mbagamba nti Bwe munaabanga n'okukkiriza, nga temubuusabuusa, temuukolenga kino kyokka eky'omutiini, naye bwe muligamba olusozi luno nti Situlibwa osuulibwe mu nnyanja, kirikolebwa.</VERS>
      <VERS vnumber="22">Ne byonna byonna bye munaayagalanga nga musaba, nga mukkirizza, munaabiweebwanga.</VERS>
      <VERS vnumber="23">N'ayingira mu yeekaalu, bakabona abakulu n'abakadde b'abantu ne bajja gy'ali ng'ayigiriza, ne bagamba nti Buyinza ki obukukoza bino? ani eyakuwa obuyinza buno?</VERS>
      <VERS vnumber="24">Yesu n'addamu n'abagamba nti Nange ka mbabuuze ekigambo kimu, bwe mnnaakinzivuunula, era nange n'ababuulira obuyinza bwe buli obunkoza bino.</VERS>
      <VERS vnumber="25">Okubatiza kwa Yokaana kwava wa? mu ggulu nantiki mu bantu? Ne beebuuzaganya bokka na bokka, ne bagamba nti Bwe tunaagamba nti Mu ggulu: anaatugamba nti Kale kiki ekyabalobera okumukkiriza?</VERS>
      <VERS vnumber="26">Naye bwe tunaagamba nti Mu bantu; tutya abantu; kubanga bonna bamulowooza Yokaana nga nnabbi.</VERS>
      <VERS vnumber="27">Ne baddamu Yesu ne bagamba nti Tetumanyi. Naye n'abagamba nti Era nange siibabuulire obuyinza bwe buli obunkoza bino.</VERS>
      <VERS vnumber="28">Naye mulowooza mutya? Waaliwo omuntu eyalina abaana be babiri; n&#8217;ajja eri ow'olubereberye, n'agamba nti Omwana, genda okole emirimu leero mu lusuku olw'emizabbibu.</VERS>
      <VERS vnumber="29">N'addamu n'agamba nti &#331;&#331;aanyi: naye oluvannyuma ne yeenenya, n'agenda.</VERS>
      <VERS vnumber="30">N'ajja eri ow'okubiri, n'amugamba bw'atyo. Naye n'addamu n'agamba nti Ka &#331;&#331;ende, ssebo: n'atagenda.</VERS>
      <VERS vnumber="31">Ku abo bombi ani eyakola kitaawe ky'ayagala? Ne bagamba nti Ow'olubereberye. Yesu n'abagamba nti Mazima mbagamba nti abawooza n'abenzi babasooka mmwe okuyingira mu bwakabaka bwa Katonda.</VERS>
      <VERS vnumber="32">Kubanga Yokaana yajja gye muli mu kkubo ery'obutuukirivu, nammwe temwamukkiriza: naye abawooza n'abenzi baamukkiriza: nammwe, bwe mwalaba bwe mutyo, n'oluvannyuma temwenenya okumukkiriza.</VERS>
      <VERS vnumber="33">Muwulire olugero olulala: Waaliwo omuntu eyalina ennyumba ye, n'asimba olusuku olw'emizabbibu, n'alukomerako olukomera, n'alusimamu essogolero, n'azimba ekigo, n'alusigira abalimi, n'atambula olugendo.</VERS>
      <VERS vnumber="34">Awo omwaka bwe gwali gunaatera okutuuka ebibala okwengera, n'atuma abaddu be eri abalimi, babawe ebibala bye.</VERS>
      <VERS vnumber="35">Naye abalimi ne bakwata abaddu be, omu ne bamukuba, omulala ne bamutta, omulala ne bamukasuukirira amayinja.</VERS>
      <VERS vnumber="36">N'atuma nate abaddu abalala bangi okusinga ab'olubereberye: ne babakola nabo bwe batyo.</VERS>
      <VERS vnumber="37">Oluvannyuma n'abatumira omwana we, ng'agamba nti Banaawulira omwana wange.</VERS>
      <VERS vnumber="38">Naye abalimi bwe baalaba omwana ne bagamba bokka na bokka nti Ono ye musika; mujje, tumutte, tulye obusika bwe.</VERS>
      <VERS vnumber="39">Ne bamukwata, ne bamusindiikiriza mu lusuku lw&#8217;emizabibbu, ne bamutta.</VERS>
      <VERS vnumber="40">Kale, mukama w'olusuku olw'emizabbibu bw'alijja, alibakola atya abalimi abo?</VERS>
      <VERS vnumber="41">Ne bamugamba nti Abo ababi alibazikiriza bubi; naye olusuku olw'emizabbibu alirusigira abalimi abalala, abanaamuweerezanga ebibala byamu mu mwaka gwabyo.</VERS>
      <VERS vnumber="42">Yesu n'abagamba nti Temusomangako mu byawandiikibwa nti Ejjinja abazimbi lye baagaana Lye lyafuuka omutwe gw'ensonda: Kino kyava eri Mukama, Era kya kitalo mu maaso gaffe?</VERS>
      <VERS vnumber="43">Kyenva mbagamba nti Obwakabaka bwa Katonda bulibaggibwako mmwe, buliweebwa eggwanga eribala ebibala byabwo.</VERS>
      <VERS vnumber="44">Era agwa ku jjinja lino alimenyekamenyeka: n'oyo gwe lirigwako, lirimubetenta.</VERS>
      <VERS vnumber="45">Nabo bwe baali baagala okumukwata, ne batya ebibiina, kubanga byamulowooza okuba nnabbi.</VERS>
    </CHAPTER>
    <CHAPTER cnumber="22">
      <VERS vnumber="1">Yesu n'addamu n'ayogera nabo nate mu ngero, ng'agamba nti</VERS>
      <VERS vnumber="2">Obwakabaka obw'omu ggulu bufaananyizibwa omuntu eyali kabaka, eyamufumbira omwana we embaga ey'obugole,</VERS>
      <VERS vnumber="3">n'atuma abaddu be okuyita abaayitirwa embaga ey'obugole: ne batayagala kujja.</VERS>
      <VERS vnumber="4">N'atuma nate abaddu abalala, ng'agamba nti Mubuulire abantu abaayitibwa nti Laba, nfumbye embaga yange; ente zange n'eza ssava zittiddwa, ne byonna byeteeseteese: mujje ku mbaga ey'obugole.</VERS>
      <VERS vnumber="5">Naye bo ne batassaayo mwoyo ne bagenda, omulala mu kyalo kye, omulala mu buguzi bwe:</VERS>
      <VERS vnumber="6">abaasigalawo ne bakwata abaddu be, ne babagirira ekyejo, ne babatta.</VERS>
      <VERS vnumber="7">Kabaka n'akwatibwa obusungu; n'agaba eggye lye, n'azikiriza abassi abo, n'ayokya ekibuga kyabwe.</VERS>
      <VERS vnumber="8">Awo n'agamba abaddu be nti Obugole bweteeseteese, naye abo abaayitibwa tebasaanira.</VERS>
      <VERS vnumber="9">Kale mugende mu masa&#331;&#331;anzira g'enguudo, bonna be munaalabayo mubayite ku mbaga ey'obugole:</VERS>
      <VERS vnumber="10">Abaddu bali ne bagenda mu nguudo, ne baku&#331;&#331;aanya bonna be baalaba, ababi n'abalungi: obugole ne bujjula abagenyi.</VERS>
      <VERS vnumber="11">Naye kabaka bwe yayingira okulaba abagenyi, n'alabamu omuntu atayambadde kyambalo kya bugole:</VERS>
      <VERS vnumber="12">n'amugamba nti Munnange, oyingidde otya wano nga tolina kyambalo kya bugole? n'abunira.</VERS>
      <VERS vnumber="13">Awo kabaka n'agamba abaweereza be nti Mumusibe emikono n'amagulu, mumusuule mu kizikiza eky'ebweru; mwe muliba okukaaba n'okuluma obujiji.</VERS>
      <VERS vnumber="14">Kubanga bangi abayitibwa, naye abalondemu batono.</VERS>
      <VERS vnumber="15">Awo Abafalisaayo ne bagenda, ne bateesa wamu bwe banaamutega mu bigambo.</VERS>
      <VERS vnumber="16">Ne bamutumira abayigirizwa baabwe, wamu n'Abakerodiyaani, ne bagamba nti Omuyigiriza, tumanyi ng'oli wa mazima, era ng'oyigiriza mu mazima ekkubo lya Katonda, so ebigambo by'omuntu yenna tobissaako mwoyo: kubanga tososola mu bantu.</VERS>
      <VERS vnumber="17">Kale tubuulire, olowooza otya? Kirungi okuwa Kayisaali omusolo, oba si weewaawo?</VERS>
      <VERS vnumber="18">Naye Yesu n'ategeera obubi bwabwe, n'agamba nti Munkemera ki, mmwe bannanfuusi?</VERS>
      <VERS vnumber="19">Mundage effeeza ey'omusolo. Ne bamuleetera eddinaali.</VERS>
      <VERS vnumber="20">N'abagamba nti Ekifaananyi kino n'obuwandiikeko by'ani?</VERS>
      <VERS vnumber="21">Ne bamugamba nti Bya Kayisaali. Awo n'abagamba nti Kale musasule Kayisaali ebya Kayisaali; ne Katonda ebya Katonda.</VERS>
      <VERS vnumber="22">Bwe baawulira, ne beewuunya, ne bamuleka, ne bagenda.</VERS>
      <VERS vnumber="23">Ku lunaku olwo ne bajja gy'ali Abasaddukaayo, abagamba nti tewali kuzuukira: ne bamubuuza,</VERS>
      <VERS vnumber="24">nga bagamba nti Omuyigiriza, Musa yagamba nti Omuntu bw'afanga, nga talina baana, muganda we addengawo awase mukazi we, azaalire muganda we ezzadde.</VERS>
      <VERS vnumber="25">Awo ewaffe yaliyo ab'oluganda musanvu: ow'olubereberye n'awasa n'afa, naye nga bw'ataalina zzadde n'alekera muganda we mukazi we;</VERS>
      <VERS vnumber="26">bw'atyo n'ow'okubiri, n'ow'okusatu, okutuusa bonna omusanvu.</VERS>
      <VERS vnumber="27">Oluvannyuma, bonna nga baweddewo, omukazi n'afa.</VERS>
      <VERS vnumber="28">Kale mu kuzuukira aliba muka ani ku abo omusanvu? kubanga bonna baabuna okumufumbirwa.</VERS>
      <VERS vnumber="29">Naye Yesu n'addamu n'abagamba nti Mukyama olw'obutamanya ebyawandiikibwa, newakubadde amaanyi ga Katonda.</VERS>
      <VERS vnumber="30">Kubanga mu kuzuukira tebawasa, so tebafumbirwa, naye bali nga bamalayika mu ggulu.</VERS>
      <VERS vnumber="31">Naye eby'okuzuukira kw'abafu, temwasoma Katonda kye yabagamba nti</VERS>
      <VERS vnumber="32">Nze ndi Katonda wa Ibulaimu, era Katonda wa Isaaka, era Katonda wa Yakobo? Si Katonda wa bafu, naye wa balamu.</VERS>
      <VERS vnumber="33">Ebibiina bwe byawulira ne byewuunya okuyigiriza kwe.</VERS>
      <VERS vnumber="34">Naye Abafalisaayo bwe baawulira nti abunizza Abasaddukaayo, ne baku&#331;&#331;aanira wamu.</VERS>
      <VERS vnumber="35">Omu ku bo, ow'amateeka, n'amubuuza ng'amukema nti</VERS>
      <VERS vnumber="36">Omuyigiriza ekiragiro ekikulu mu mateeka kiruwa?</VERS>
      <VERS vnumber="37">Naye n'amugamba nti Yagalanga Mukama Katonda wo n'omutima gwo gwonna, n'obulamu bwo bwonna, n'amagezi go gonna.</VERS>
      <VERS vnumber="38">Kino kye kiragiro ekikulu eky'olubereberye.</VERS>
      <VERS vnumber="39">N'eky'okubiri ekikifaanana kye kino nti Yagalanga muliraanwa wo nga bwe weeyagala wekka.</VERS>
      <VERS vnumber="40">Mu biragiro bino byombi amateeka gonna mwe gasinziira, era ne bannabbi.</VERS>
      <VERS vnumber="41">Abafalisaayo bwe baaku&#331;&#331;aana, Yesu n'ababuuza,</VERS>
      <VERS vnumber="42">ng'agamba nti Kristo mumulowooza mutya? ye mwana w'ani? Ne bamugamba nti Wa Dawudi.</VERS>
      <VERS vnumber="43">N'abagamba nti Kale, Dawudi mu Mwoyo kiki ekimuyisa Mukama we, ng'agamba nti</VERS>
      <VERS vnumber="44">Mukama yagamba Mukama wange nti Tuula ku mukono gwange ogwa ddyo, Okutuusa lwe ndissa abalabe bo wansi w'ebigere byo?</VERS>
      <VERS vnumber="45">Kale oba nga Dawudi amuyita Mukama we, ali atya omwana we?</VERS>
      <VERS vnumber="46">Ne wataba muntu eyayinza okumuddamu ekigambo, era okuva ku lunaku olwo tewali muntu eyaya&#331;&#331;anga okumubuuza ekigambo nate.</VERS>
    </CHAPTER>
    <CHAPTER cnumber="23">
      <VERS vnumber="1">Awo Yesu n'ayogera n'ebibiina n'abayigirizwa be,</VERS>
      <VERS vnumber="2">ng'agamba nti Abawandiisi n'Abafalisaayo batudde ku ntebe ya Musa:</VERS>
      <VERS vnumber="3">kale ebigambo byonna bye babagamba, mubikole mubikwate: naye temukola nga bo bwe bakola; kubanga boogera naye tebakola.</VERS>
      <VERS vnumber="4">Era basiba emigugu egizitowa egiteetikkika, bagitikka abantu ku kibegabega; naye bo bennyini tebaagala kuginyeenyaako n'engalo yaabwe.</VERS>
      <VERS vnumber="5">Naye ebikolwa byabwe byonna babikola era abantu babirabe, kubanga bagaziya fulakuteri zaabwe, era bongerako amatanvuwa,</VERS>
      <VERS vnumber="6">era baagala ebifo eby'oku manjo ku mbaga, n'entebe ez'ekitiibwa mu maku&#331;&#331;aaniro,</VERS>
      <VERS vnumber="7">n'okulamusibwa mu butale, n'okuyitibwa abantu nti Labbi.</VERS>
      <VERS vnumber="8">Naye mmwe temuyitibwanga Labbi: kubanga, omuyigiriza wammwe ali omu, nammwe mwenna muli ba luganda.</VERS>
      <VERS vnumber="9">Era temuyitanga muntu ku nsi kitammwe: kubanga Kitammwe ali omu, ali mu ggulu.</VERS>
      <VERS vnumber="10">So temuyitibwanga balagirizi: kubanga omulagirizi wammwe ali omu, ye Kristo.</VERS>
      <VERS vnumber="11">Naye mu mmwe abasinga obukulu anaabanga muweereza wammwe.</VERS>
      <VERS vnumber="12">Na buli aneegulumizanga anakkakkanyizibwanga; na buli aneekakkanyanga anaagulumizibwanga.</VERS>
      <VERS vnumber="13">Naye ziribasanga mmwe, abawandiisi n'Abafalisaayo, bannanfuusi kubanga muggalira obwakabaka obw'omu ggulu mu maaso g'abantu; kubanga mmwe temuyingira, n'abo ababa bayingira temubaganya kuyingira.</VERS>
      <VERS vnumber="14">Ziribasanga mmwe, abawandiisi n'Abafalisaayo, bannanfuusi Kubanga mulya ennyumba za bannamwandu, era ne mwefuula abasaba ennyo: n'olwekyo mulibaako omusango ogusinga obunene.</VERS>
      <VERS vnumber="15">Ziribasanga mmwe, abawandiisi n'Abafalisaayo, bannanfuusi kubanga mwetooloola mu nnyanja ne ku lukalu okukyusa omuntu omu naye bw'alabika, mumufuula mwana wa Ggeyeena emirundi ebiri okukira mmwe.</VERS>
      <VERS vnumber="16">Ziribasanga mmwe, abasaale abazibe b'amaaso, abagamba nti Buli anaalayiranga yeekaalu, nga si kintu; naye buli anaalayiranga ezaabu ey'omu yeekaalu, ng'azzizza omusango.</VERS>
      <VERS vnumber="17">Mmwe abasiru era abazibe b'amaaso; kubanga ekikira obukulu kiruwa, ezaabu, oba yeekaalu etukuza ezaabu?</VERS>
      <VERS vnumber="18">Oba mugamba nti Omuntu bw'anaalayiranga ekyoto, nga si kintu; naye buli anaalayiranga ekitone ekiriko, ng'azzizza omusango.</VERS>
      <VERS vnumber="19">Mmwe abazibe b'amaaso: kubanga ekikira obukulu kiruwa, ekitone, oba ekyoto ekitukuza ekitone?</VERS>
      <VERS vnumber="20">Naye alayira ekyoto, alayira kyo, ne byonna ebiriko.</VERS>
      <VERS vnumber="21">Naye alayira yeekaalu alayira yo, n'oyo atuula omwo.</VERS>
      <VERS vnumber="22">Naye alayira eggulu, alayira ntebe ya Katonda, n'oyo agituulako.</VERS>
      <VERS vnumber="23">Ziribasanga mmwe, abawandiisi n'Abafalisaayo, bannanfuusi! kubanga muwa ekitundu eky'ekkumi ekya nnabbugira ne aneta ne kkumino, ne mulekayo ebigambo ebikulu eby'amateeka, obutalyanga nsonga, n'ekisa, n'okukkirizanga: naye bino kyabagwanira okubikola, era na biri obutabirekaayo.</VERS>
      <VERS vnumber="24">Mmwe abasaale abazibe b'amaaso abasengejja ensiri, ne mumira e&#331;&#331;amira.</VERS>
      <VERS vnumber="25">Ziribasanga mmwe, abawandiisi n'Abafalisaayo, bannanfuusi! kubanga munaaza kungulu ku kikompe n'ekibya, naye munda mujjudde obunyazi n'obuteegendereza.</VERS>
      <VERS vnumber="26">Ggwe Omufalisaayo omuzibe w'amaaso, sooka onaaze munda mu kikompe n&#8217;ekibya, ne kungulu kwakyo kulyoke kube kulungi.</VERS>
      <VERS vnumber="27">Ziribasanga mmwe, abawandiisi n'Abafalisaayo, bannanfuusi kubanga mufaanana amalaalo agasiigibwa okutukula, agalabika kungulu nga gawoomye, naye munda mujjudde amagumba g'abafu, n'empitambi yonna.</VERS>
      <VERS vnumber="28">Bwe mutyo nammwe kungulu mulabika mu bantu nga muli batuukirivu, naye munda mujjudde obunnanfuusi n'obujeemu.</VERS>
      <VERS vnumber="29">Ziribasanga mmwe, abawandiisi n'Abafalisaayo, bannanfuusi! kubanga muzimba amalaalo ga bannabbi, muwoomya ebiggya by'abatuukirvu,</VERS>
      <VERS vnumber="30">ne mugamba nti Singa twaliwo mu biro bya bajjajjaffe, tetwandissizza kimu nabo mu musaayi gwa bannabbi.</VERS>
      <VERS vnumber="31">Bwe mutyo mwetegeeza mwekka nti muli baana baabwe abatta bannabbi.</VERS>
      <VERS vnumber="32">Kale mujjuze ekigera kya bajjajjammwe.</VERS>
      <VERS vnumber="33">Mmwe emisota, abaana b'embalasaasa, mulidduka mutya omusango ogwa Ggeyeena?</VERS>
      <VERS vnumber="34">Laba, kyenva mbatumira bannabbi, n'ab'amagezi, n'abawandiisi: n'abamu ku bo mulibatta mulibakomerera; n'abalala mulibakuba emiggo mu maku&#331;&#331;aaniro gammwe, mulibayigganya mu byalo byonna:</VERS>
      <VERS vnumber="35">mulyoke mujjirwe omusaayi gwonna omutuukirivu ogwayiika ku nsi, okusookera ku musaayi gwa Abiri oyo omutuukirivu okutuusa ku musaayi gwa Zaakaliya omwana wa Balakiya, gwe mwattira wakati wa yeekaalu n'ekyoto.</VERS>
      <VERS vnumber="36">Mazima mbagamba nti Ebigambo bino byonna birituukirira ab'emirembe gino.</VERS>
      <VERS vnumber="37">Yerusaalemi, Yerusaalemi, atta bannabbi, akasuukirira amayinja abantu abatumibwa gy'ali! emirundi emeka gye nnayagalira ddala okuku&#331;&#331;aanya abaana bo, ng'enkoko bw'ekunnaanya obwana bwayo munda w'ebiwaawaatiro byayo, ne mutayagala!</VERS>
      <VERS vnumber="38">Laba, ennyumba yammwe ebalekeddwa kifulukwa.</VERS>
      <VERS vnumber="39">Kubanga mbagamba nti Temulindabako n'akatono okusooka leero, okutuusa lwe mulyogera nti Aweebwa omukisa ajja mu linnya lya Mukama.</VERS>
    </CHAPTER>
    <CHAPTER cnumber="24">
      <VERS vnumber="1">Yesu n'afuluma mu yeekaalu; yali ng'atambula, abayigirizwa be ne bajja okumulaga amazimba ga yeekaalu:</VERS>
      <VERS vnumber="2">Naye n'addamu n'abagamba nti Temulaba bino byonna? mazima mbagamba nti Tewalisigala wano jjinja eriri kungulu ku jjinja eritalisuulibwa wansi.</VERS>
      <VERS vnumber="3">Bwe yali atudde ku lusozi olwa Zeyituuni, abayigirizwa ne bajja gy'ali kyama, ne bagamba nti Tubuulire bino we biribeererawo n'akabonero ak'okujja kwo bwe kaliba, n'ak'emirembe gino okuggwaawo?</VERS>
      <VERS vnumber="4">Yesu n'addamu n'abagamba nti Mulabe omuntu yenna tabakyamyanga.</VERS>
      <VERS vnumber="5">Kubanga bangi abalijja mu linnya lyange, nga bagamba nti Nze Kristo; balikyamya bangi.</VERS>
      <VERS vnumber="6">Muliwulira entalo n'ettutumu ly'entalo: mulabe temweraliikiriranga: kubanga tebirirema kubaawo; naye enkomerero ng'ekyali.</VERS>
      <VERS vnumber="7">Kubanga eggwanga liritabaala eggwanga ne kabaka alitabaala kabaka: walibaawo enjala n'ebikankano mu bifo ebitali bimu.</VERS>
      <VERS vnumber="8">Naye ebyo byonna lwe lubereberye lw'okulumwa.</VERS>
      <VERS vnumber="9">Lwe balibawaayo mmwe mubonyebonyezebwe, balibatta: nammwe mulikyayibwa amawanga gonna okubalanga erinnya lyange.</VERS>
      <VERS vnumber="10">Mu biro ebyo bangi abalyesittala, baliwa&#331;&#331;anayo, balikyawagana.</VERS>
      <VERS vnumber="11">Ne bannabbi bangi ab'obulimba balijja, balikyamya bangi.</VERS>
      <VERS vnumber="12">Era kubanga obujeemu buliyinga obungi, okwagala kw'abasinga obungi kuliwola.</VERS>
      <VERS vnumber="13">Naye agumiikiriza okutuuka ku nkomerero, ye alirokolebwa.</VERS>
      <VERS vnumber="14">N'enjiri eno ey'obwakabaka eribuulirwa mu nsi zonna, okuba omujulirwa mu mawanga gonna; awo enkomerero n'eryoka ejja.</VERS>
      <VERS vnumber="15">Kale bwe muliraba eky'omuzizo ekizikiriza, Danyeri nnabbi kye yayogerako, nga kiyimiridde mu kifo ekitukuvu, (asomamu ategeere),</VERS>
      <VERS vnumber="16">kale abali mu Buyudaaya baddukiranga ku nsozi:</VERS>
      <VERS vnumber="17">ali waggulu ku nju takkanga kuggyamu bintu ebiri mu nju ye:</VERS>
      <VERS vnumber="18">ali mu lusuku taddanga nate kutwala kyambalo kye.</VERS>
      <VERS vnumber="19">Naye ziribasanga abali embuto n'abayonsa mu nnaku ezo!</VERS>
      <VERS vnumber="20">Nammwe musabe ekidduko kyammwe kireme okuba mu biro eby'empewo, newakubadde ku ssabbiiti:</VERS>
      <VERS vnumber="21">kubanga mu biro ebyo waliba ekibonyoobonyo ekinene, nga tekibangawo kasookedde ensi ebaawo okutuusa leero, era tekiribaawo nate.</VERS>
      <VERS vnumber="22">Ennaku ezo singa tezaasalibwako, tewandirokose buli alina omubiri: naye olw'abalonde ennaku ezo zirisalibwako.</VERS>
      <VERS vnumber="23">Mu biro ebyo omuntu bw'abagambanga nti Laba, Kristo ali wano, oba nti Wano; temukkirizanga.</VERS>
      <VERS vnumber="24">Kubanga walijja bakristo ab'obulimba, ne bannabbi ab'obulimba, n'abo balikola obubonero obukulu n'eby'amagero; n'okukyamya bakyamye n'abalonde, oba nga kiyinzika.</VERS>
      <VERS vnumber="25">Laba, mbalabudde.</VERS>
      <VERS vnumber="26">Kale bwe babagambanga nti Laba, ali mu ddungu; temufulumanga: laba, ali mu bisenge munda; temukkirizanga.</VERS>
      <VERS vnumber="27">Kubanga ng'okumyansa bwe kuva ebuvanjuba, ne kulabikira ebugwanjuba; bwe kutyo bwe kuliba okujja kw'Omwana w'omuntu.</VERS>
      <VERS vnumber="28">Awaba omulambo wonna, awo ensega we ziku&#331;&#331;aanira.</VERS>
      <VERS vnumber="29">Naye amangu ago, oluvannyuma lw'ekibonyoobonyo eky'omu nnaku ezo enjuba erifuuka ekizikiza, n'omwezi tegulyolesa musana gwagwo, n'emmunyeenye zirigwa okuva mu ggulu, n'amaanyi ag'omu ggulu galinyeenyezebwa:</VERS>
      <VERS vnumber="30">awo lwe kalirabika akabonero ak'Omwana w'omuntu mu ggulu: n'ebika byonna eby'ensi lwe birikuba ebiwoobe, biriraba Omwana w'omuntu ng'ajja ku bire eby'eggulu n'amaanyi n'ekitiibwa ekinene.</VERS>
      <VERS vnumber="31">Era alituma bamalayika be n'eddoboozi ddene ery'ekkondeere, nabo baliku&#331;&#331;aanya abalonde be mu mpewo ennya, okuva ku nkomerero y'eggulu n'okutuusa ku nkomerero yaalyo.</VERS>
      <VERS vnumber="32">Era muyigire ku mutiini olugero lwagwo: ettabi lyagwo bwe ligejja, amalagala ne gatojjera, mutegeera ng'omwaka guli kumpi;</VERS>
      <VERS vnumber="33">bwe mutyo nammwe, bwe mulaba ebigambo ebyo byonna, mutegeere nti ali kumpi, ku luggi.</VERS>
      <VERS vnumber="34">Mazima mbagamba nti Emirembe gino tegiriggwaawo, okutuusa ebyo byonna lwe birikolebwa.</VERS>
      <VERS vnumber="35">Eggulu n'ensi biriggwaawo, naye ebigambo byange tebiriggweerawo ddala.</VERS>
      <VERS vnumber="36">Naye eby'olunaku luli n'ekiseera tewali abimanyi, newakubadde bamalayika ab'omu ggulu, newakubadde Omwana, wabula Kitange yekka.</VERS>
      <VERS vnumber="37">Naye ng'ennaku za Nuuwa bwe zaali, bwe kutyo bwe kuliba okujja kw'Omwana w'omuntu.</VERS>
      <VERS vnumber="38">Kuba nga bwe baali ku nnaku ezo ezaasooka amataba nga balya nga banywa, nga bawasa nga bawayiza, okutuuka ku lunaku Nuuwa lwe yayingira mu lyato,</VERS>
      <VERS vnumber="39">ne batamanya okutuusa amataba lwe gajja, ne gabatwala bonna; bwe kutyo bwe kuliba okujja kw'Omwana w'omuntu.</VERS>
      <VERS vnumber="40">Mu biro ebyo abasajja babiri baliba mu kyalo; omu alitwalibwa, n'omulala alirekebwa:</VERS>
      <VERS vnumber="41">abakazi babiri baliba nga basa ku lubengo; omu alitwalibwa, n'omulala alirekebwa.</VERS>
      <VERS vnumber="42">Kale mutunule; kubanga temumanyi lunaku bwe luli Mukama wammwe lw'ajjirako.</VERS>
      <VERS vnumber="43">Naye kino mukitegeere nti Alina enju ye singa yamanya ekisisimuka bwe kiri omubbi ky'anajjiramu, yanditunudde, teyandirese nnyumba ye kusimibwa.</VERS>
      <VERS vnumber="44">Mukale nammwe mweteeketeeke: kubanga mu kiseera kye mutalowoolezaamu Omwana w'omuntu ky'ajjiramu.</VERS>
      <VERS vnumber="45">Kale aluwa nate omuddu oyo omwesigwa ow'amagezi, mukama we gwe yasigira ab'omu nju ye, okubawanga emmere yaabwe mu kiseera kyayo?</VERS>
      <VERS vnumber="46">Omuddu oyo alina omukisa, mukama we gw'alisanga ng'azze ngakola bw'atyo.</VERS>
      <VERS vnumber="47">Mazima mbagamba nti alimusigira ebintu bye byonna.</VERS>
      <VERS vnumber="48">Naye omuddu oyo omubi bw'aligamba mu mutima gwe nti Mukama wange aludde;</VERS>
      <VERS vnumber="49">era bw'alisooka okukuba baddu banne, n'okulya n'okunywera awamu n'abatamiivu;</VERS>
      <VERS vnumber="50">mukama w'omuddu oyo alijjira ku lunaku lw'atalindiririramu, ne mu kiseera ky'atamanyi,</VERS>
      <VERS vnumber="51">alimutemamu ebitundu bibiri, alimuwa omugabo gwe wamu ne bannanfuusi: mwe muliba okukaaba n'okuluma obujiji.</VERS>
    </CHAPTER>
    <CHAPTER cnumber="25">
      <VERS vnumber="1">Mu biro ebyo obwakabaka obw'omu ggulu bulifaananyizibwa abawala ekkumi, abaatwala ettabaaza zaabwe, ne bagenda okusisinkana anaawasa omugole.</VERS>
      <VERS vnumber="2">Naye bannaabwe abataano baali basirusiru, n'abataano be baalina amagezi.</VERS>
      <VERS vnumber="3">Kubanga abasirusiru, bwe baatwala ettabaaza zaabwe, ne bateetwalira mafuta:</VERS>
      <VERS vnumber="4">naye abalina amagezi ne batwala amafuta mu macupa gaabwe wamu n'ettabaaza zaabwe.</VERS>
      <VERS vnumber="5">Naye anaawasa omugole bwe yalwayo, bonna ne babongoota ne beebaka.</VERS>
      <VERS vnumber="6">Naye ekiro mu ttumbi ne waba oluyoogaano nti Laba, anaawasa omugole ajja! Mufulume okumusisinkana.</VERS>
      <VERS vnumber="7">Abawala bali bonna ne balyoka bagolokoka, ne balongoosa ettabaaza zaabwe.</VERS>
      <VERS vnumber="8">Abasirusiru ne bagamba abalina amagezi nti Mutuwe ku mafuta gammwe; kubanga ettabaaza zaffe ziggweerera.</VERS>
      <VERS vnumber="9">Naye abaalina amagezi ne baddamu, ne bagamba nti Wozzi tegaatumale fenna nammwe: waakiri mugende eri abatunda, mwegulire.</VERS>
      <VERS vnumber="10">Bwe baali bagenda okugula, anaawasa omugole n'ajja: n'abo abaali beeteeseteese ne bayingira naye mu mbaga ey'obugole: oluggi ne luggalwawo.</VERS>
      <VERS vnumber="11">Oluvannyuma abawala bali abalala nabo ne bajja, ne bagamba nti Mukama waffe, mukama waffe, tuggulirewo.</VERS>
      <VERS vnumber="12">Naye n'addamu n'agamba Mazima mbagamba nti sibamanyi:</VERS>
      <VERS vnumber="13">Kale mutunule, kubanga temumanyi lunaku newakubadde ekiseera.</VERS>
      <VERS vnumber="14">Kubanga buli ng'omuntu eyali agenda okutambula mu nsi endala, n'ayita abaddu be, n'abalekera ebintu bye.</VERS>
      <VERS vnumber="15">N'awa omu ettalanta ttaano, omulala bbiri, omulala emu; buli muntu ng'obuyinza bwe bwe bwali; n'agenda,</VERS>
      <VERS vnumber="16">Amangu ago oli eyaweebwa ettalanta ettaano n'agenda n'azisuubuzisa n'aviisaamu ettalanta ttaano endala.</VERS>
      <VERS vnumber="17">Bw'atyo n'oli eyaweebwa ettalanta ebbiri n'aviisaamu bbiri endala.</VERS>
      <VERS vnumber="18">Naye oli eyaweebwa emu n'agenda n'asima mu ttaka, n'akweka effeeza ya mukama we.</VERS>
      <VERS vnumber="19">Awo ebiro bingi bwe byayita, mukama w'abaddu bali n'ajja, n'abala nabo omuwendo.</VERS>
      <VERS vnumber="20">N'oli eyaweebwa ettalanta ettaano n'ajja n'aleeta ettalanta ettaano endala, n'agamba nti Mukama wange, wandekera ettalanta ttaano: laba, naviisaamu ettalanta ttaano endala.</VERS>
      <VERS vnumber="21">Mukama we n'amugamba nti Weebale, oli muddu mulungi mwesigwa: wali mwesigwa mu bitono, ndikusigira ebingi: yingira mu ssanyu lya mukama wo.</VERS>
      <VERS vnumber="22">N'oli eyaweebwa ettalanta ebbiri n'ajja n'agamba nti Mukama wange, wandekera ettalanta bbiri: laba, naviisaamu ettalanta bbiri endala.</VERS>
      <VERS vnumber="23">Mukama we n'amugamba nti Weebale, oli muddu mulungi mwesigwa; wali mwesigwa mu bitono, ndikusigira ebingi: yingira mu ssanyu lya mukama wo.</VERS>
      <VERS vnumber="24">N'oli eyaweebwa ettalanta emu n'ajja n'agamba nti Mukama wange, nakumanya ng'oli muntu mukakanavu ng'okungulira gy&#8217;otaasigira, ng'oku&#331;&#331;aanyiza gy&#8217;otaayiyira:</VERS>
      <VERS vnumber="25">ne ntya, ne &#331;&#331;enda, ne ngikweka mu ttaka ettalanta yo: laba, eyiyo oli nayo.</VERS>
      <VERS vnumber="26">Naye mukama we n'addamu n'amugamba nti Oli muddu mubi mugayaavu, wamanya nti nkungulira gye ssaasigira, nku&#331;&#331;aanyiza gye ssaayiyira;</VERS>
      <VERS vnumber="27">kale kyakugwanira okugiwa abasuubuzi effeeza yange, nange bwe nnandizze nandiweereddwa eyange n'amagoba gaamu.</VERS>
      <VERS vnumber="28">Kale mumuggyeeko ettalanta, mugiwe oli alina ettalanta ekkumi.</VERS>
      <VERS vnumber="29">Kubanga buli muntu alina aliweebwa, era aliba na bingi: naye atalina, aliggibwako na kiri ky'ali nakyo.</VERS>
      <VERS vnumber="30">N'omuddu oyo ataliiko ky'agasa mumusuule mu kizikiza eky'ebweru: mwe muliba okukaaba n'okuluma obujiji.</VERS>
      <VERS vnumber="31">Naye Omwana w'omuntu bw'alijjira mu kitiibwa kye, ne bamalayika bonna nga bali naye, awo bw'alituula ku ntebe ey'ekitiibwa kye:</VERS>
      <VERS vnumber="32">n'amawanga gonna galiku&#331;&#331;aanyizibwa mu maaso ge; naye alibayawulamu ng'omusumba bw'ayawulamu endiga n'embuzi:</VERS>
      <VERS vnumber="33">endiga aliziteeka ku mukono gwe ogwa ddyo, naye embuzi ku mukono ogwa kkono.</VERS>
      <VERS vnumber="34">Awo Kabaka aligamba abali ku mukono gwe ogwa ddyo nti Mujje, mmwe Kitange be yawa omukisa, musikire obwakabaka obwabateekerwateekerwa okuva ku kutonda ensi:</VERS>
      <VERS vnumber="35">kubanga nnalina enjala ne mumpa ekyokulya: nnalina ennyonta ne munnywesa: nnali mugenyi ne munsuza;</VERS>
      <VERS vnumber="36">nnali bwereere ne munnyambaza: nnali mulwadde ne munnambula: nnali mu nvuba, ne mujja mundaba.</VERS>
      <VERS vnumber="37">Awo abatuukirivu balimuddamu nga bagamba nti Mukama waffe, twakulaba ddi ng'olina enjala ne tukuliisa? oba ng'olina ennyonta ne tukunywesa?</VERS>
      <VERS vnumber="38">Era twakulaba ddi ng'oli mugenyi ne tukusuza? oba ng'oli bwereere ne tukwambaza?</VERS>
      <VERS vnumber="39">Era twakulaba ddi ng'oli mulwadde, oba mu nvuba, ne tujja tukulaba?</VERS>
      <VERS vnumber="40">Ne Kabaka aliddamu alibagamba nti Mazima mbagamba nti Nga bwe mwakola omu ku abo baganda bange abasinga obuto, mwakikola nze.</VERS>
      <VERS vnumber="41">Awo libagamba n'abo abali ku mukono gwe ogwa kkono nti Muveewo we ndi, mmwe abaakolimirwa, mugende mu muliro ogutaggwaawo ogwateekerwateekerwa Setaani ne bamalayika be:</VERS>
      <VERS vnumber="42">kubanga nnalina enjala, temwampa kyakulya: nnalina ennyonta, temwannywesa:</VERS>
      <VERS vnumber="43">nnali mugenyi, temwansuza: nnali bweeere, temwannyambaza: mulwadde, ne mu nvuba, temwannambula.</VERS>
      <VERS vnumber="44">Awo nabo baliddamu, nga bagamba nti Mukama waffe, twakulaba ddi ng'olina enjala, oba ng'olina ennyonta, oba mugenyi, oba bweeere, oba mulwadde, oba mu nvuba, ne tutakuweereza?</VERS>
      <VERS vnumber="45">Awo alibaddamu, ng'agamba nti Mazima nbagamba nti Nga bwe mutaakola omu ku abo abasinga obuto, temwakikola nze.</VERS>
      <VERS vnumber="46">Ne bano baligenda mu kibonerezo ekitaggwaawo; naye abatuukirivu baligenda mu bulamu obutaggwaawo.</VERS>
    </CHAPTER>
    <CHAPTER cnumber="26">
      <VERS vnumber="1">Awo olwatuuka Yesu bwe yamala ebigambo ebyo byonna, n'agamba abayigirizwa be nti</VERS>
      <VERS vnumber="2">Mumanyi nti olw'ebbiri walibaawo Okuyitako, n'Omwana w'omuntu aliweebwayo okukomererwa.</VERS>
      <VERS vnumber="3">Awo bakabona abakulu n'abakadde b'abantu ne baku&#331;&#331;aanira mu kigango kya kabona asinga obukulu, eyayitibwa Kayaafa;</VERS>
      <VERS vnumber="4">ne bateeseza wamu Yesu okumukwasa amagezi, bamutte.</VERS>
      <VERS vnumber="5">Naye ne bagamba nti Tuleme okumukwatira ku lunaku olukulu, abantu baleme okukaayana.</VERS>
      <VERS vnumber="6">Naye Yesu bwe yali mu Bessaniya, mu nju ya Simooni omugenge,</VERS>
      <VERS vnumber="7">omukazi n'ajja gy'ali, eyalina eccupa ey'amafuta ag'omugavu ag'omuwendo omungi ennyo, n'agamufuka ku mutwe, ng'atudde alya.</VERS>
      <VERS vnumber="8">Naye abayigirizwa bwe baalaba, ne banyiiga ne bagamba nti Gafudde ki gano?</VERS>
      <VERS vnumber="9">Kubanga gano singa gatundiddwa gandivuddemu ebintu bingi, okuwa abaavu.</VERS>
      <VERS vnumber="10">Naye Yesu bwe yategeera n'abagamba nti Munakuwaliza ki omukazi? kubanga ankoze ekigambo ekirungi.</VERS>
      <VERS vnumber="11">Kubanga abaavu be muli nabo bulijjo; naye temuli nange bulijjo.</VERS>
      <VERS vnumber="12">Kubanga bw'afuse amafuta gano ku mubiri gwange, anziraze okunziika.</VERS>
      <VERS vnumber="13">Mazima mbagamba nti Enjiri eno buli gy'eneebuulirwanga mu nsi zonna, n'ekyo omukazi ono ky'akoze kinaayogerwangako okumujjukira.</VERS>
      <VERS vnumber="14">Awo omu ku abo ekkumi n'ababiri, eyayitibwa Yuda Isukalyoti, n'agenda eri bakabona abakulu,</VERS>
      <VERS vnumber="15">n'agamba nti Mukkiriza kumpa ki, nange ndimuwaayo gye muli? Ne bamugerera ebitundu bya ffeeza amakumi asatu.</VERS>
      <VERS vnumber="16">N'asookera awo okunoonya ebbanga bw'anaamuwaayo.</VERS>
      <VERS vnumber="17">Naye ku lunaku olusookerwako olw'emigaati egitazimbulukuswa, abayigirizwa ne bajja eri Yesu, ne bagamba nti Oyagala tuteekereteekere wa Okuyitako gy'onookuliira?</VERS>
      <VERS vnumber="18">N'agamba nti Mugende mu kibuga ewa gundi, mumugambe nti Omuyigiriza agambye nti Ekiseera kyange kinaatera okutuuka; ewuwo gye nnaaliira Okuyitako n'abayigirizwa bange.</VERS>
      <VERS vnumber="19">Abayigirizwa ne bakola nga Yesu bw'abalagidde; ne bateekateeka Okuyitako.</VERS>
      <VERS vnumber="20">Awo obudde bwe bwawungeera, n'atuula okulya n'abayigirizwa ekkumi n'ababiri;</VERS>
      <VERS vnumber="21">era baali balya; n'agamba nti Mazima mbagamba nti omu ku mmwe anandyamu olukwe.</VERS>
      <VERS vnumber="22">Ne banakuwala nnyo, ne batanula kinnoomu okumugamba nti Mukama wange, ye nze?</VERS>
      <VERS vnumber="23">Naye n'addamu n'agamba nti Oyo akozezza awamu nange mu kibya, ye anandyamu olukwe.</VERS>
      <VERS vnumber="24">Omwana w'omuntu agenda, nga bwe yawandiikirwa: naye zisanze omuntu oyo anaalyamu olukwe Omwana w'omuntu! kyandibadde kirungi eri oyo singa teyazaalibwa omuntu oyo.</VERS>
      <VERS vnumber="25">Yuda, eyamulyamu olukwe, n'addamu n'agamba nti Labbi, ye nze? N'amugamba nti Ggwe oyogedde.</VERS>
      <VERS vnumber="26">Era baali bakyalya, Yesu n'atoola omugaati, ne yeebaza, n'agumenyamu; n'awa abayigirizwa, n'agamba nti Mutoole, mulye; guno gwe mubiri gwange.</VERS>
      <VERS vnumber="27">N'atoola ekikompe, ne yeebaza, n'abawa, ng'agamba nti Munywe ku kino mwenna;</VERS>
      <VERS vnumber="28">kubanga kino gwe musaayi gwange ogw'endagaano, oguyiika ku lw'abangi olw'okuggyawo ebibi.</VERS>
      <VERS vnumber="29">Naye mbagamba nti Sirinywa n'akatono okusooka leero ku guno ogubala ku muzabbibu, okutuusa ku lunaku luli lwe ndigunywa omuggya awamu nammwe mu bwakabaka bwa Kitange.</VERS>
      <VERS vnumber="30">Bwe baamala okuyimba ne bafuluma okugenda ku lusozi olwa Zeyituuni.</VERS>
      <VERS vnumber="31">Awo Yesu n'abagamba nti Mmwe mwenna muneesittala ku lwange ekiro kino: kubanga kyawandiikibwa nti Ndikuba omusumba, n'endiga ez'omu kisibo zirisaasaanyizibwa.</VERS>
      <VERS vnumber="32">Naye bwe ndimala okuzuukizibwa, ndibakulembera okugenda e Ggaliraaya.</VERS>
      <VERS vnumber="33">Naye Peetero n'addamu n'amugamba nti Bonna bwe baneesittala ku lulwo, nze seesittale n'akatono.</VERS>
      <VERS vnumber="34">Yesu n'amugamba nti Mazima nkugamba nti Mu kiro kino, enkoko eneeba tennakookolima, ononneegaana emirundi esatu.</VERS>
      <VERS vnumber="35">Peetero n'amugamba nti Newakubadde nga kii&#331;&#331;wanira okufiira awamu naawe, siikwegaane n'akatono. N'abayigirizwa bonna ne boogera bwe batyo.</VERS>
      <VERS vnumber="36">Awo Yesu n'atuuka nabo mu kifo ekiyitibwa Gesusemane, n'agamba abayigirizwa be nti Mutuule wano, &#331;&#331;ende eri nsabe.</VERS>
      <VERS vnumber="37">N'atwala Peetero n'abaana ba Zebbedaayo bombi, n'atanula okunakuwala n'okweraliikirira ennyo.</VERS>
      <VERS vnumber="38">Awo n'abagamba nti Omwoyo gwange guliko ennaku nnyingi, zigenda kunzita : mubeere wano, mutunule nange.</VERS>
      <VERS vnumber="39">N'atambulako katono, n'avuunama, n'asaba, n'agamba nti Ai Kitange, ekikompe kino kinveeko, oba kiyinzika: naye si nga nze bwe njagala wabula nga ggwe bw&#8217;oyagala.</VERS>
      <VERS vnumber="40">Nadda eri abayigirizwa, n'abasanga nga beebase, n'agamba Peetero nti Kazzi temuyinzizza kutunula nange n'essaawa emu?</VERS>
      <VERS vnumber="41">Mutunule musabe, muleme okuyingira mu kukemebwa: omwoyo gwe gwagala naye omubiri gwe munafu.</VERS>
      <VERS vnumber="42">Nate n'agenda omulundi ogw'okubiri, n'asaba, ng'agamba nti Ai Kitange, oba nga kino tekiyinza kunvaako, wabula nze okukinywa, ky'oyagala kikolebwe.</VERS>
      <VERS vnumber="43">N'ajja nate n'abasanga nga beebase, kubanga amaaso gaabwe gaali gakambagga.</VERS>
      <VERS vnumber="44">N'abaleka nate, n'agenda, n'asaba omulundi ogw'okusatu, n'ayogera nate ebigambo bimu na biri.</VERS>
      <VERS vnumber="45">Awo n'ajja eri abayigirizwa, n'abagamba nti Mwebakire ddala kaakano, muwummule: laba, ekiseera kinaatera okutuuka, n'Omwana w'omuntu aweereddwayo mu mikono gy'abalina ebibi.</VERS>
      <VERS vnumber="46">Muyimuke tugende: laba, andyamu olukwe anaatera okutuuka.</VERS>
      <VERS vnumber="47">Yali akyayogera, laba, Yuda, omu ku kkumi n'ababiri, n'ajja, ng'alina ebibiina bingi ebirina ebitala n'emiggo, nga bava eri bakabona abakulu n'abakadde b'abantu.</VERS>
      <VERS vnumber="48">Naye oyo amulyamu olukwe yabawa akabonero, ng'agamba nti Gwe nnaanywegera, nga ye wuuyo: mumukwate.</VERS>
      <VERS vnumber="49">Amangu ago n'ajja awali Yesu, n'agamba nti Mirembe, Labbi; n'amunywegera nnyo.</VERS>
      <VERS vnumber="50">Yesu n'amugamba nti Munnange, kola ky'ojjiridde. Awo ne bajja, Yesu ne bamussaako emikono, ne bamukwata.</VERS>
      <VERS vnumber="51">Laba, omu ku abo abaali ne Yesu, n'agolola omukono, n'asowola ekitala kye, n'atema omuddu wa kabona asinga obukulu, n'amusalako okutu.</VERS>
      <VERS vnumber="52">Awo Yesu n'amugamba nti Ekitala kyo kizze mu kifo kyakyo: kubanga abo bonna abakwata ekitala balifa kitala.</VERS>
      <VERS vnumber="53">Oba olowooza nti ssiyinza kwegayirira Kitange, naye n'ampeereza kaakano bamalayika okusinga liigyoni ekkumi n'ebbiri?</VERS>
      <VERS vnumber="54">Kale binaatuukirira bitya ebyawandiikibwa nti kigwanira okuba bwe bityo?</VERS>
      <VERS vnumber="55">Mu kiseera ekyo Yesu n'agamba ebibiina nti Muli ng'abajjiridde omunyazi n'ebitala n'emiggo okunkwata? Nnatuulanga buli lunaku mu yeekaalu nga njigiriza, ne mutankwata.</VERS>
      <VERS vnumber="56">Naye kino kyonna kituuse, bannabbi bye baawandiika era bituukirizibwe. Awo abayigirizwa bonna ne bamwabulira, ne badduka.</VERS>
      <VERS vnumber="57">Ne bali abaakwata Yesu, ne bamutwala ewa Kayaafa kabona asinga obukulu, abawandiisi n'abakadde gye baaku&#331;&#331;aanira.</VERS>
      <VERS vnumber="58">Naye Peetero n'amuvaako ennyuma wala, okutuuka mu kigango kya kabona asinga obukulu, n'ayingira munda, n'atuula n'abaweereza, alabe we binakkira.</VERS>
      <VERS vnumber="59">Naye bakabona abakulu n'ab'omu lukiiko bonna ne banoonya obujulirwa obw'obulimba ku Yesu, balyoke bamutte;</VERS>
      <VERS vnumber="60">ne batabulaba, newakubadde ng'abajulirwa ab'obulimba bangi abajja. Naye oluvannyuma ne bajja babiri,</VERS>
      <VERS vnumber="61">ne bagamba nti Ono yagamba nti Nnyinza okumenya yeekaalu ya Katonda, n'okugizimbira ennaku ssatu.</VERS>
      <VERS vnumber="62">Kabona asinga obukulu n'ayimirira, n'amugamba nti Toyanukula n'akatono? kigambo ki bano kye bakulumiriza?</VERS>
      <VERS vnumber="63">Naye Yesu n'asirika. Kabona asinga obukulu n'amugamba nti Nkulayiza Katonda omulamu, tubuulire oba nga ggwe Kristo, Omwana wa Katonda.</VERS>
      <VERS vnumber="64">Yesu n'amugamba nti Oyogedde: naye mbagamba nti Okusooka leero muliraba Omwana w'omuntu ng'atudde ku mukono ogwa ddyo ogw'amaanyi, ng'ajjira ku bire eby'eggulu.</VERS>
      <VERS vnumber="65">Awo kabona asinga obukulu n'ayuza ebyambalo bye, n'agamba nti Avvodde Katonda: twagalira ki nate abajulirwa? laba, muwulidde kaakano obuvvoozi bwe:</VERS>
      <VERS vnumber="66">mulowooza mutya? Ne baddamu ne bagamba nti Agwanidde kufa.</VERS>
      <VERS vnumber="67">Awo ne bamuwandira amalusu mu maaso ge, ne bamukuba ebikonde: abalala ne bamukuba empi</VERS>
      <VERS vnumber="68">nga bagamba nti Tulagule Kristo: ani akukubye?</VERS>
      <VERS vnumber="69">Naye Peetero yali atudde bweru mu kigango: omuwala n'ajja gy'ali, n'agamba nti Naawe wali wamu ne Yesu Omugaliraaya.</VERS>
      <VERS vnumber="70">Naye ne yeegaanira mu maaso ga bonna ng'agamba nti Ky'ogamba sikimanyi.</VERS>
      <VERS vnumber="71">Naye bwe yafuluma okutuuka mu kisasi, omuwala omulala n'amulaba n'agamba abantu abaali awo nti N'ono yali wamu ne Yesu Omunazaaleesi.</VERS>
      <VERS vnumber="72">Ne yeegaana nate, n'alayira nti Omuntu oyo simumanyi.</VERS>
      <VERS vnumber="73">Ne wayitawo ebba nga ttono, abaali bayimiridde awo ne bajja ne bagamba Peetero nti Mazima naawe oli munnaabwe; kubanga enjogera yo ekutegeezezza.</VERS>
      <VERS vnumber="74">Awo n'atanula okukolima n'okulayira nti Omuntu oyo simumanyi. Amangu ago enkoko n'ekookolima.</VERS>
      <VERS vnumber="75">Peetero n'ajjukira ekigambo Yesu kye yagamba nti Enkoko eneeba tennaba kukookolima ononneegaanira emirundi esatu. N'afuluma ebweru, n'akaaba nnyo amaziga.</VERS>
    </CHAPTER>
    <CHAPTER cnumber="27">
      <VERS vnumber="1">Naye obudde bwe bwakya bakabona abakulu bonna n'a bakadde b'abantu ne bateesa wamu ebya Yesu okumutta:</VERS>
      <VERS vnumber="2">ne bamusiba, ne bamutwala, ne bamuwaayo eri Piraato ow'essaza.</VERS>
      <VERS vnumber="3">Awo Yuda, eyamulyamu olukwe, bwe yalaba ng'omusango gumusinze, ne yejjusa, n'addiza bakabona abakulu n'abakadde ebitundu ebyo amakumi asatu ebya ffeeza</VERS>
      <VERS vnumber="4">ng'agamba nti Nnayonoona okulyamu olukwe omusaayi ogutalina kabi. Naye bo ne bamugamba nti Guno guli ku ffe? musango gwo.</VERS>
      <VERS vnumber="5">Effeeza n'azisuula mu yeekaalu n'afuluma, n'agenda yeetuga.</VERS>
      <VERS vnumber="6">Naye bakabona abakulu ne batwala ebitundu biri ebya ffeeza, ne bagamba nti Kya muzizo okubiteeka mu ggwanika lya Katonda, kubanga muwendo gwa musaayi.</VERS>
      <VERS vnumber="7">Ne bateesa, ne bazigulamu olusuku lw&#8217;omubumbi, okuziikangamu abagenyi.</VERS>
      <VERS vnumber="8">Olusuku luli kyeruva luyitibwa olusuku lw'omusaayi, ne kaakano.</VERS>
      <VERS vnumber="9">Awo lwe kyatuukirira ekyayogererwa mu nnabbi Yeremiya, ng'agamba nti Ne batwala ebitundu ebya ffeeza amakumi asatu, omuwendo gw'oyo gwe baalamula omuwendo, abantu ku baana ba Isiraeri gwe baalamula;</VERS>
      <VERS vnumber="10">ne babiggyamu olusuku lw'omubumbi, nga Mukama bwe yandagira.</VERS>
      <VERS vnumber="11">Awo Yesu n'ayimirira mu maaso g'ow'essaza: ow'essaza n'amubuuza ng'agamba nti Ggwe Kabaka w'Abayudaaya? Yesu n'amugamba nti Oyogedde.</VERS>
      <VERS vnumber="12">Bakabona abakulu n'abakadde bwe baamuloopa, n'ataddamu n'akatono.</VERS>
      <VERS vnumber="13">Awo Piraato n'amugamba nti Towulira bigambo bino bye bakulumiriza bwe biri?</VERS>
      <VERS vnumber="14">Naye teyamuddamu na kigambo na kimu: ow'essaza n'okwewuunya ne yeewuunya nnyo.</VERS>
      <VERS vnumber="15">Naye ku mbaga ow'essaza yalina empisa okusumululiranga ekibiina omusibe omu, gwe baayagalanga.</VERS>
      <VERS vnumber="16">Era mu biro ebyo baalina omusibe omumanyi, ayitibwa Balaba.</VERS>
      <VERS vnumber="17">Awo bwe baaku&#331;&#331;aana, Piraato n'abagamba nti Aluwa gwe mwagala mmubasumululire? Balaba, oba Yesu ayitibwa Kristo?</VERS>
      <VERS vnumber="18">Kubanga yamanya nga bamuweesezzaayo buggya.</VERS>
      <VERS vnumber="19">Naye bwe yatuula ku ntebe ey'emisango, mukazi we n'amutumira, ng'agamba nti Omuntu oyo omutuukirivu tomukola kintu n'akatono: kubanga nnalumiddwa leero bingi mu kirooto ku lulwe.</VERS>
      <VERS vnumber="20">Naye bakabona abakulu n'abakadde ne babuulirira ebibiina okusaba Balaba, bazikirize Yesu.</VERS>
      <VERS vnumber="21">Naye ow'essaza n'addamu n'abagamba nti Ku abo bombi aluwa gwe mwagala mmubasumululire? Ne bagamba nti Balaba.</VERS>
      <VERS vnumber="22">Piraato n'abagamba nti Kale nnaakola ntya Yesu ayitibwa Kristo? Bonna ne bagamba nti Akomererwe.</VERS>
      <VERS vnumber="23">Naye n'agamba nti Lwaki? ekibi ky'akoze kiruwa? Naye ne bakaayana nnyo, ne bagamba nti Akonererwe.</VERS>
      <VERS vnumber="24">Naye Piraato bwe yalaba nga taasobole n'akatono, era nga bayinze okukaayana, n'addira amazzi,n'anaaba mu ngalo mu maaso g'ekibiina ng'agamba nti Nze siriiko kabi olw'omusaayi gw'omuntu ono omutuukirivu: musango gwammwe.</VERS>
      <VERS vnumber="25">Abantu bonna ne baddamu ne Bagamba nti Omusaayi gwe gubeere ku ffe, ne ku baana baffe.</VERS>
      <VERS vnumber="26">Awo n'abasumululira Balaba : naye Yesu n'amukuba enkoba n'alyoka amuwaayo okukomererwa.</VERS>
      <VERS vnumber="27">Awo basserikale b'ow'essaza ne batwala Yesu mu kigango eky'emisango, ne bamuku&#331;&#331;aanyizaako ekitongole kyonna.</VERS>
      <VERS vnumber="28">Ne bamwambula, ne bamwambaza olugoye olumyufu.</VERS>
      <VERS vnumber="29">Ne baluka engule ey'amaggwa, ne bagissa ku mutwe gwe, n'olumuli mu mukono gwe ogwa ddyo; ne bafukamira mu maaso ge, ne bamuduulira, nga bagamba nti Mirembe, Kabaka w'Abayudaaya!</VERS>
      <VERS vnumber="30">Ne bamuwandira amalusu, ne batoola olumuli luli ne bamukuba mu mutwe.</VERS>
      <VERS vnumber="31">Awo bwe baamala okumuduulira, ne bamwambulako olugoye, ne bamwambaza ebyambalo bye, ne bamutwala okumukomerera.</VERS>
      <VERS vnumber="32">Naye bwe baali bafuluma, ne basisinkana omu Omukuleene, erinnya lye Simooni: ne bamuwaliriza oyo yeetikke omusalaba gwe.</VERS>
      <VERS vnumber="33">Bwe baatuuka mu kifo ekiyitibwa Gologoosa, amakulu gaakyo kifo kya kiwanga,</VERS>
      <VERS vnumber="34">ne bamuwa omwenge okunywa ogutabuddwamu omususa: naye bwe yalegako, n'atayagala kunywa.</VERS>
      <VERS vnumber="35">Bwe baamala okumukomerera, ne bagabana ebyambalo bye, nga bakuba akalulu;</VERS>
      <VERS vnumber="36">ne batuula awo ne bamutunuulira.</VERS>
      <VERS vnumber="37">Ne bassa waggulu ku mutwe gwe omusango gwe oguwandiikiddwa nti ONO YE YESU KABAKA W'ABAYUDAAYA.</VERS>
      <VERS vnumber="38">Awo abanyazi babiri ne bakomererwa naye, omu ku mukono ogwa ddyo, omulala ku gwa kkono.</VERS>
      <VERS vnumber="39">N'abaali bayita ne bamuvuma, nga banyeenya emitwe gyabwe,</VERS>
      <VERS vnumber="40">nga bagamba nti Ggwe amenya yeekaalu, agizimbira ennaku essatu, weerokole: oba nga oli Mwana wa Katonda, va ku musalaba okke.</VERS>
      <VERS vnumber="41">Bakabona abakulu n'abawandiisi n'abakadde ne baduula bwe batyo, nga bagamba nti</VERS>
      <VERS vnumber="42">Yalokola balala; tayinza kwerokola yekka. Ye Kabaka wa Isiraeri; ave kaakano ku musalaba, naffe tunaamukkiriza.</VERS>
      <VERS vnumber="43">Yeesiga Katonda; amulokole kaakano, oba amwagala: kubanga yagamba nti Ndi Mwana wa Katonda.</VERS>
      <VERS vnumber="44">Abanyazi abaakomererwa naye era nabo ne bamuvuma bwe batyo.</VERS>
      <VERS vnumber="45">Naye okuva ku ssaawa ey'omukaaga kyali kizikiza ku nsi yonna okutuuka ku ssaawa ey'omwenda.</VERS>
      <VERS vnumber="46">Obudde bwe bwatuuka ng'essaawa ey'omwenda Yesu n'ayogerera waggulu n'eddoboozi ddene, ng'agamba nti Eri, Eri, lama sabakusaani? amakulu gaakyo nti Katonda wange, Katonda wange, kiki ekikundesezza?</VERS>
      <VERS vnumber="47">Naye abalala abaali bayimiridewo, bwe baawulira, ne bagamba nti Ono ayita Eriya.</VERS>
      <VERS vnumber="48">Amangu ago munnaabwe omu n'addukana, n'atoola ekisuumwa, n'akijjuza omwenge omukaatuufu, n'akissa ku lumuli, n'amunywesa.</VERS>
      <VERS vnumber="49">Naye abalala ne bagamba nti Leka tulabe nga Eriya anajja okumulokola.</VERS>
      <VERS vnumber="50">Naye Yesu n'ayogerera nate waggulu n'eddoboozi ddene, n'ata omwoyo gwe.</VERS>
      <VERS vnumber="51">Laba, eggigi lya yeekaalu ne liyulikamu wabiri okuva waggulu okutuuka wansi; ensi n'ekankana; enjazi ne zaatika:</VERS>
      <VERS vnumber="52">entaana ne zibikkuka; emirambo mingi egy'abatukuvu abaali beebase ne gizuukizibwa;</VERS>
      <VERS vnumber="53">ne bava mu ntaana bwe yamala okuzuukira, ne bayingira mu kibuga ekitukuvu, bangi ne babalaba.</VERS>
      <VERS vnumber="54">Naye omwami w'ekitongole, na bali abaali naye nga batunuulira Yesu, bwe baalaba ekikankano, n'ebigambo ebibaddewo, ne batya nnyo, ne bagamba nti Mazima ono abadde Mwana wa Katonda.</VERS>
      <VERS vnumber="55">Waaliwo n'abakazi bangi abaayimirira ewala nga balengera, abaayitanga ne Yesu okuva e Ggaliraaya, abaamuweerezanga:</VERS>
      <VERS vnumber="56">mu abo mwalimu Malyamu Magudaleene, ne Malyamu nnyina Yakobo ne Yose, ne nnyina w'abaana ba Zebbedaayo.</VERS>
      <VERS vnumber="57">Naye obudde bwali buwungeera, n'ajja omuntu omugagga, eyava Alimasaya, erinnya lye Yusufu, era naye yali muyigirizwa wa Yesu:</VERS>
      <VERS vnumber="58">oyo n'agenda eri Piraato, n'asaba omulambo gwa Yesu. Awo Piraato n'alagira okugumuwa.</VERS>
      <VERS vnumber="59">Yusufu n'atwala omulambo, n'aguzinga mu bafuta enjeru,</VERS>
      <VERS vnumber="60">n'aguteeka mu ntaana ye empya, gye yasima mu lwazi: n'ayiringisa ejjinja ddene n'alissa ku mulyango gw'entaana, n'agenda.</VERS>
      <VERS vnumber="61">Waaliwo Malyamu Magudaleene, ne Malyamu ow'okubiri, nga batudde mu maaso g'entaana.</VERS>
      <VERS vnumber="62">Naye enkya, lwe lunaku olwaddirira olw'Okuteekateeka, bakabona abakulu n'Abafalisaayo ne baku&#331;&#331;aanira ewa Piraato,</VERS>
      <VERS vnumber="63">ne bagamba nti Omwami, tujjukidde omulimba oyo eyagamba ng'akyali mulamu nti Ennaku bwe ziriyitawo essatu ndizuukira.</VERS>
      <VERS vnumber="64">Kale lagira bakuumire ddala amalaalo okutuusa ku lunaku olw'okusatu, abayigirizwa be batera okujja okumubba, bagambe abantu nti Azuukidde mu bafu: era okukyama okw'oluvannyuma kulisinga kuli okwasooka.</VERS>
      <VERS vnumber="65">Piraato n'abagamba nti Mulina abakuumi: mugende, mugakuumire ddala nga bwe muyinza.</VERS>
      <VERS vnumber="66">Nabo ne bagenda, ne bagakuumira ddala amalaalo, ejjinja ne balissaako akabonero, n'abakuumi nga weebali.</VERS>
    </CHAPTER>
    <CHAPTER cnumber="28">
      <VERS vnumber="1">Naye olunaku olwa ssabbiiti bwe lwali lugenda okuggwaako, ng'olunaku olw'olubereberye mu nnaku omusanvu lunaatera okukya, Malyamu Magudaleene ne Malyamu ow'okubiri ne bajja okulaba amalaalo.</VERS>
      <VERS vnumber="2">Laba, ne wabaawo ekikankano ekinene ku nsi; kubanga malayika wa Mukama yava mu ggulu, n'ajja n'ayiringisa ejjinja okuliggyawo, n'alituulako.</VERS>
      <VERS vnumber="3">Naye ekifaananyi kye kyali nga kumyansa, n'engoye ze zaali zitukula ng'omuzira:</VERS>
      <VERS vnumber="4">era entiisa ye n'ekankanya abakuumi, ne baba ng'abafudde.</VERS>
      <VERS vnumber="5">Naye malayika n'addamu n'agamba abakazi nti Mmwe temutya: kubanga mmanyi nga munoonya Yesu eyakomererwa.</VERS>
      <VERS vnumber="6">Tali wano; kubanga azuukidde, nga bwe yagamba. Mujje, mulabe ekifo Mukama we yagalamira.</VERS>
      <VERS vnumber="7">Mugende mangu, mubuulire abayigirizwa be nti Azuukidde mu bafu; laba, abakulembera okugenda e Ggaliraaya; gye mulimulabira: laba, mbabuulidde.</VERS>
      <VERS vnumber="8">Ne bava mangu ku ntaana, n'entiisa n'essanyu lingi, ne baddukana okubuulira abayigirizwa be.</VERS>
      <VERS vnumber="9">Laba, Yesu n'abasisinkana, n'agamba nti Mirembe. Ne bajja ne bamukwata ebigere, ne bamusinza.</VERS>
      <VERS vnumber="10">Awo Yesu n'abagamba nti Temutya: mugende mubuulire baganda bange bagende e Ggaliraaya, gye balindabira.</VERS>
      <VERS vnumber="11">Naye bwe baali bagenda, laba abakuumi abamu ne bajja mu kibuga, ne babuulira bakabona abakulu byonna ebibaddeyo.</VERS>
      <VERS vnumber="12">Ne baku&#331;&#331;aana wamu n'abakadde, ne bateesa wamu, ne babaweera basserikale effeeza nnyingi,</VERS>
      <VERS vnumber="13">ne bagamba nti Mugambanga nti Abayigirizwa be bajja ekiro, ne bamubba ffe nga twebase.</VERS>
      <VERS vnumber="14">Naye ekigambo kino bwe kiribuulirwa ow'essaza, ffe tulimuwooyawooya, nammwe tulibaggyako omusango.</VERS>
      <VERS vnumber="15">Nabo ne batwala effeeza, ne bakola nga bwe baaweererwa: ekigambo kino ne kibuna mu Bayudaaya, okutuusa leero.</VERS>
      <VERS vnumber="16">Naye abayigirizwa ekkumi n'omu ne bagenda e Ggaliraaya, ku lusozi Yesu gye yabalagira.</VERS>
      <VERS vnumber="17">Bwe baamulaba ne bamusinza: naye abalala ne babuusabuusa.</VERS>
      <VERS vnumber="18">Yesu n'ajja n'ayogera nabo, n'agamba nti Mpeereddwa obuyinza bwonna mu ggulu ne ku nsi.</VERS>
      <VERS vnumber="19">Kale mugende, mufuule amawanga gonna abayigirizwa, nga mubabatiza okuyingira mu linnya lya Kitaffe n'Omwana n'Omwoyo Omutukuvu;</VERS>
      <VERS vnumber="20">nga mubayigiriza okukwata byonna bye nnabalagira mmwe: era, laba, nze ndi wamu nammwe ennaku zonna, okutuusa emirembe gino lwe giriggwaawo.</VERS>
    </CHAPTER>
  </BIBLEBOOK>
  <BIBLEBOOK bname="Makko" bnumber="41">
    <CHAPTER cnumber="1">
      <VERS vnumber="1">Okusooka kw'enjiri ya Yesu Kristo, Omwana wa Katonda.</VERS>
      <VERS vnumber="2">Nga bwe kyawandiikibwa mu nnabbi Isaaya nti Laba, nze ntuma omubaka wange mu maaso go, Alirongoosa oluguudo lwo;</VERS>
      <VERS vnumber="3">Eddoboozi lye ayogerera waggulu mu ddungu nti Mulongoose oluguudo lwa Mukama, Mulu&#331;&#331;amye amakubo ge;</VERS>
      <VERS vnumber="4">Yokaana yajja eyabatiza mu ddungu n'abuulira okubatizibwa okw'okwenenya olw'okuggibwako ebibi.</VERS>
      <VERS vnumber="5">N'ensi yonna ey'e Buyudaaya n'ab'e Yerusaalemi bonna ne bavaayo ne bajja gy'ali ne babatizibwa ye mu mugga Yoludaani nga baatula ebibi byabwe.</VERS>
      <VERS vnumber="6">Ne Yokaana yayambalanga byoya bya &#331;&#331;amira, n'olukoba lw'eddiba mu kiwato kye, ng'alya enzige n'omubisi gw'enjuki ez'omu nsiko.</VERS>
      <VERS vnumber="7">N'abuulira ng'agamba nti Ajja ennyuma wange ye ansinga amaanyi, so sisaanira kukutama kutuggulula lukoba lwa ngatto ze.</VERS>
      <VERS vnumber="8">Nze nababatiza n'amazzi, naye oyo alibabatiza n'Omwoyo Omutukuvu.</VERS>
      <VERS vnumber="9">Awo olwatuuka mu nnaku ezo Yesu n'ava e Nazaaleesi eky'e Ggaliraaya n'ajja okubatizibwa Yokaana mu Yoludaani.</VERS>
      <VERS vnumber="10">Amangu ago bwe yava mu mazzi, n'alaba eggulu nga liyulise, n'Omwoyo ng'ali ng'ejjiba ng'akka ku ye:</VERS>
      <VERS vnumber="11">n'eddoboozi ne lifuluma mu ggulu erigamba nti Ggwe Mwana wange gwe njagala, gwe nsanyukira ennyo.</VERS>
      <VERS vnumber="12">Amangu ago Omwoyo n'amugobera mu ddungu.</VERS>
      <VERS vnumber="13">N'amalayo mu ddungu ennaku amakumi ana ng'akemebwa Setaani; n'aba wamu n'ensolo; bamalayika ne bamuweereza.</VERS>
      <VERS vnumber="14">Awo oluvannyuma Yokaana ng'amaze okuweebwayo, Yesu n'ajja e Ggaliraaya, ng'abuulira enjiri ya Katonda,</VERS>
      <VERS vnumber="15">ng'agamba nti Ekiseera kituuse, obwakabaka bwa Katonda busembedde, mwenenye, mukkirize enjiri.</VERS>
      <VERS vnumber="16">Bwe yali ng'ayita ku lubalama lw'ennyanja ey'e Ggaliraaya n'alaba Simooni ne Andereya muganda wa Simooni nga basuula omugonjo mu nnyanja, kubanga baali bavubi.</VERS>
      <VERS vnumber="17">Yesu n'abagamba nti Mujje muyite nange, ndibafuula abavubi b'abantu.</VERS>
      <VERS vnumber="18">Amangu ago ne baleka awo emigonjo ne bagenda naye.</VERS>
      <VERS vnumber="19">Bwe yasemberayo mu maaso katono, n'alaba Yakobo omwana wa Zebbedaayo ne Yokaana muganda we, abo bombi baali mu lyato nga bayunga emigonjo.</VERS>
      <VERS vnumber="20">Amangu ago n'abayita: ne baleka awo kitaabwe Zebbedaayo mu lyato ng'ali n'abo abakolera empeera, ne bamugoberera.</VERS>
      <VERS vnumber="21">Ne bayingira e Kaperunawumu; amangu ago ku lunaku lwa ssabbiiti n'ayingira mu kku&#331;&#331;aaniro n'ayigiriza.</VERS>
      <VERS vnumber="22">Ne bawuniikirira olw'okuyigiriza kwe: kubanga yabayigiriza nga ye nnyini buyinza, so si ng'abawandiisi.</VERS>
      <VERS vnumber="23">Amangu ago mu kku&#331;&#331;aaniro lyabwe mwalimu omuntu aliko dayimooni omubi; n'akaaba</VERS>
      <VERS vnumber="24">nga agamba nti Otuvunaana ki, Yesu ow'e Nazaaleesi? ozze kutuzikiriza? nkumanyi ggwe, ggwe oli Mutukuvu wa Katonda.</VERS>
      <VERS vnumber="25">Yesu n'amuboggolera ng'agamba nti Bunira, muveeko.</VERS>
      <VERS vnumber="26">Dayimooni n'amutaagula n'akaaba eddoboozi ddene n'amuvaako.</VERS>
      <VERS vnumber="27">Ne beewuunya bonna, ne beebuuzaganya nga bagamba nti kiki kino? okuyigiriza kuggya! alagira n'obuyinza dayimooni ne bamuwulira.</VERS>
      <VERS vnumber="28">Amangu ago ettutumu lye ne libuna ensi yonna eriraanye Ggaliraaya.</VERS>
      <VERS vnumber="29">Amangu ago bwe baafuluma mu kku&#331;&#331;aaniro ne bagenda wamu ne Yakobo ne Yokaana mu nnyumba ya Simooni ne Andereya.</VERS>
      <VERS vnumber="30">Awo nnyina mukazi wa Simooni yali ng'agalamidde ng'alwadde omusujja; amangu ago ne bamubuulira bw'ali:</VERS>
      <VERS vnumber="31">n'ajja n'amukwata ku mukono n'amugolokosa, omusujja ne gumuwonako, n'abaweereza.</VERS>
      <VERS vnumber="32">Awo olweggulo, enjuba ng'egudde, ne bamuleetera abalwadde bonna, n'abo abaliko dayimooni.</VERS>
      <VERS vnumber="33">N'ekibuga kyonna ne kiku&#331;&#331;aanira ku wankaaki.</VERS>
      <VERS vnumber="34">N'awonya bangi abaali balwadde endwadde nnyingi, n'agoba dayimooni bangi n'atabaganya kwogera kubanga baamumanya.</VERS>
      <VERS vnumber="35">Awo mu makya ennyo, nga bukyali kiro, n'agolokoka n'afuluma n'agenda mu ddungu, n'asabira eyo.</VERS>
      <VERS vnumber="36">Simooni n'abo abaali naye ne bamugoberera;</VERS>
      <VERS vnumber="37">ne bamulaba ne bamugamba nti Bonna bakunoonya.</VERS>
      <VERS vnumber="38">N'abagamba nti Tugende awalala mu bibuga ebiri okumpi mbuulire n'eyo; kubanga ekyo kye nnajjirira.</VERS>
      <VERS vnumber="39">N'ayingira mu maku&#331;&#331;aaniro gaabwe mu Ggaliraaya yonna, ng'abuulira ng'agoba dayimooni.</VERS>
      <VERS vnumber="40">Omugenge n'ajja gy'ali, ng'amwegayirira ng'amufukaamirira ng'amugamba nti Bw'oyagala, oyinza okunnongoosa.</VERS>
      <VERS vnumber="41">N'amusaasira n'agolola omukono gwe n'amukwatako n'amugamba nti Njagala; longooka.</VERS>
      <VERS vnumber="42">Amangu ago ebigenge bye ne bimuwonako n'alongooka.</VERS>
      <VERS vnumber="43">N'amukuutira nnyo amangu ago n'amusindika</VERS>
      <VERS vnumber="44">n'amugamba nti Laba tobuulirako muntu; naye genda weeyoleke eri kabona, oweeyo olw'okulongooka kwo Musa bye yalagira okuba omujulirwa gye bali.</VERS>
      <VERS vnumber="45">Naye n'afuluma, n'asooka okukibuulira ennyo n'okubunya ekigambo, n'okuyinza n'atayinza Yesu okuyingira nate mu kibuga mu lwatu, naye yali bweru mu malungu; ne bajja gy'ali nga bava wonna wonna.</VERS>
    </CHAPTER>
    <CHAPTER cnumber="2">
      <VERS vnumber="1">Awo ennaku bwe zaayitawo n'ayingira nate mu Kaperunawumu, ne kiwulirwa ng'ali mu nju.</VERS>
      <VERS vnumber="2">Ne baku&#331;&#331;aana bangi, n'okugyawo ne batagyawo nate newakubadde mu mulyango: n'ababuulira ekigambo.</VERS>
      <VERS vnumber="3">Ne bajja abaaleeta omulwadde akoozimbye nga bamwetisse bana.</VERS>
      <VERS vnumber="4">Naye bwe baalemwa okumusemberera olw'ekibiina, ne babikkula waggulu ku nnyumba we yali: ne bawummulawo ekituli ne bamussiza ku kitanda akoozimbye kwe yali agalamidde.</VERS>
      <VERS vnumber="5">Yesu bwe yalaba okukkiriza kwabwe n'agamba akoozimbye nti Mwana wange, ebibi byo bikuggiddwako.</VERS>
      <VERS vnumber="6">Naye waaliwo abawandiisi abamu nga batudde nga balowooza mu mitima gyabwe nti</VERS>
      <VERS vnumber="7">Ono kiki ekimwogeza bw'atyo? Awoola: ani ayinza okuggyako ebibi wabula omu, ye Katonda?</VERS>
      <VERS vnumber="8">Amangu ago Yesu bwe yategeera mu mwoyo gwe nga balowooza bwe batyo munda yaabwe n'abagamba nti Kiki ekibalowoozesa ebyo mu mitima gyammwe?</VERS>
      <VERS vnumber="9">Ekyangu kiruwa, okugamba akoozimbye nti Ebibi byo bikuggiddwako; nantiki okugamba nti Golokoka, weetikke ekitanda kyo ogende?</VERS>
      <VERS vnumber="10">Naye mumanye nga Omwana w'omuntu alina obuyinza ku nsi okuggyako ebibi n'agamba akoozimbye nti</VERS>
      <VERS vnumber="11">Nkugamba, Golokoka, weetikke ekitanda kyo, oddeyo mu nnyumba yo.</VERS>
      <VERS vnumber="12">N'agolokoka, ne yeetikka amangu ago ekitanda, n'afuluma mu maaso gaabwe bonna; awo ne beewuunya bonna ne bagulumiza Katonda nga bagamba nti Tetulabangako bwe tuti.</VERS>
      <VERS vnumber="13">N'avaawo nate n'agenda ku lubalama lw'ennyanja; ebibiina byonna ne bajja w'ali, n'abayigiriza.</VERS>
      <VERS vnumber="14">Awo bwe yali ng'ayita, n'alaba Leevi omwana wa Alufaayo ng'atudde mu ggwoolezo, n'amugamba nti Yita nange. N'agolokoka n'ayita naye.</VERS>
      <VERS vnumber="15">Awo bwe yali ng'atudde mu nnyumba y'oyo ng'alya, abawooza bangi n'abalina ebibi ne batuula wamu ne Yesu n'abayigirizwa be; kubanga baali bangi, abaagenda naye.</VERS>
      <VERS vnumber="16">Abawandiisi ab'omu Bafalisaayo bwe baamulaba ng'alya wamu n'abalina ebibi n'abawooza, ne bagamba abayigirizwa be nti Alya era anywera wamu n'abawooza n'abalina ebibi.</VERS>
      <VERS vnumber="17">Awo Yesu bwe yawulira n'abagamba nti Abalamu tebeetaaga musawo, wabula abalwadde: sajja kuyita batuukiriru wabula abalina ebibi.</VERS>
      <VERS vnumber="18">Awo abayigirizwa ba Yokaana n&#8217;ab&#8217;Abafalisaayo baali nga basiiba; ne bajja ne bamugamba nti Kiki abayigirizwa ba Yokaana n'abayigirizwa b'Abafalisaayo ekibasiibya, abayigirizwa bo nga tebasiiba?</VERS>
      <VERS vnumber="19">Yesu n'abagamba nti Abaana b'obugole bayinza batya okusiiba awasizza omugole ng'ali nabo? mu biro byonna nga bali naye awasizza omugole, tebayinza kusiiba.</VERS>
      <VERS vnumber="20">Naye ennaku zirituuka, awasizza omugole lw'alibaggibwako: ne balyoka basiiba ku lunaku olwo.</VERS>
      <VERS vnumber="21">Tewali muntu atunga ekiwero eky'olugoye oluggya ku kyambalo ekikadde; bwe kiba kityo kiri eky&#8217;oku kizibawo kikutula kiri, ekikadde ekiggya, ekituli ne kyeyongera.</VERS>
      <VERS vnumber="22">Era tewali muntu afuka omwenge omusu mu nsawo ez'amaliba enkadde: bwe kiba kityo omwenge gwabya ensawo ez'amaliba, omwenge ne gufaafaagana n'ensawo ez'amaliba zoonooneka; naye omwenge omusu gufukibwa mu nsawo ez'amaliba empya.</VERS>
      <VERS vnumber="23">Awo olwatuuka yali ng'atambula mu nnimiro ku lunaku lwa ssabbiiti; abayigirizwa be ne batanula okugenda nga banoga ebirimba.</VERS>
      <VERS vnumber="24">Abafalisaayo ne bamugamba nti Laba, kiki ekibakoza eky'omuzizo ku lunaku lwa ssabbiiti?</VERS>
      <VERS vnumber="25">N'abagamba nti Temusomangako Dawudi kye yakola, bwe yali nga yeetaaga, n'alumwa enjala ye n'abo be yali nabo?</VERS>
      <VERS vnumber="26">Bwe yayingira mu nnyumba ya Katonda, Abiyasaali bwe yali nga ye kabona asinga obukulu, n'alya emigaati egy'okulaga, egy'omuzizo okuliibwako wabula bakabona, n'agiwa ne be yali nabo?</VERS>
      <VERS vnumber="27">N'abagamba nti Ssabbiiti yabaawo ku lwa muntu, so omuntu si ku lwa ssabbiiti:</VERS>
      <VERS vnumber="28">bwe kityo Omwana w'omuntu ye mukama wa ssabbiiti nayo.</VERS>
    </CHAPTER>
    <CHAPTER cnumber="3">
      <VERS vnumber="1">N'ayingira nate mu kku&#331;&#331;aaniro; mwalimu omuntu eyalina omukono ogukaze.</VERS>
      <VERS vnumber="2">Ne bamulabirira oba anaamuwonyeza ku lunaku lwa ssabbiiti, era bamuloope.</VERS>
      <VERS vnumber="3">N'agamba omuntu eyalina omukono ogukaze nti Yimirira wakati awo.</VERS>
      <VERS vnumber="4">Awo n'abagamba nti Kye kirungi ku lunaku lwa ssabbiiti okukola obulungi nantiki okukola obubi? kuwonya bulamu naatiki kutta? Naye ne basirika busirisi.</VERS>
      <VERS vnumber="5">Bwe yabeetoolooza amaaso n'obusungu, ng'anakuwadde olw'okukakaayala kw'emitima gyabwe, n'agamba omuntu ati Golola omukono gwo. N'agugolola: omukono gwe ne guwona.</VERS>
      <VERS vnumber="6">Amangu ago Abafalisaayo ne bavaamu ne bateesa n'Abakerodiyaani ku ye, nga bwe banaamuzikiriza.</VERS>
      <VERS vnumber="7">Awo Yesu n'abayigirizwa be ne bagenda ku nnyanja, ebibiina bingi ne bimugoberera ebyava e Ggaliraaya n'e Buyudaaya</VERS>
      <VERS vnumber="8">e Yerusaalemi ne Idumaya n'emitala wa Yoludaani, n'abaliraanye e Ttuulo n'e Sidoni, ekibiina kinene, bwe baawulira bye yakola, ne bajja gy'ali.</VERS>
      <VERS vnumber="9">N'agamba abayigirizwa be eryato ettono limubeerenga kumpi ebibiina bireme okumunyigiriza;</VERS>
      <VERS vnumber="10">kubanga yawonya bangi, n'okugwa abalwadde ne bamugwako bamukwateko, bonna abaali balina ebibonoobono.</VERS>
      <VERS vnumber="11">Dayimooni ababi nabo bwe baamulaba ne bagwa mu maaso ge ne bakaaba nga bagamba nti Ggwe Mwana wa Katonda.</VERS>
      <VERS vnumber="12">N'abakuutira nnyo baleme okumwatiikiriza.</VERS>
      <VERS vnumber="13">Awo n'alinnya ku lusozi n'abayita gy'ali b'ayagala: ne bagenda gy'ali.</VERS>
      <VERS vnumber="14">N'ayawulamu ekkumi n'ababiri okubeeranga awamu naye, era abatumenga okubuulira,</VERS>
      <VERS vnumber="15">n'okuba n'obuyinza okugobanga emizimu:</VERS>
      <VERS vnumber="16">Simooni n'amutuuma erinnya Peetero;</VERS>
      <VERS vnumber="17">ne Yakobo omwana wa Zebbedaayo, ne Yokaana, muganda wa Yakobo; nabo n'abatuuma amannya Bowanerege, amakulu gaalyo nti Baana ba kubwatuka:</VERS>
      <VERS vnumber="18">ne Andereya ne Firipo, ne Battolomaayo, ne Matayo, ne Tomasi, ne Yakobo omwana wa Alufaayo, ne Saddayo, ne Simooni Omukananaayo,</VERS>
      <VERS vnumber="19">ne Yuda Isukalyoti, ye yamulyamu olukwe. N'ajja mu nnyumba,</VERS>
      <VERS vnumber="20">ekibiina ne kiku&#331;&#331;aana nate, n'okuyinza ne batayinza na kulya mmere.</VERS>
      <VERS vnumber="21">Awo ababe bwe baawulira ne bafuluma okumukwata, kubanga baagamba nti Alaluse.</VERS>
      <VERS vnumber="22">Awo abawandiisi abaaserengeta okuva e Yerusaalemi ne bagamba nti Alina Beeruzebuli, era nti Agoba dayimooni ku bwa mukulu wa badayimooni.</VERS>
      <VERS vnumber="23">N'abayita gy'ali, n'abagambira mu ngero nti Setaani ayinza atya okugoba Setaani?</VERS>
      <VERS vnumber="24">Obwakabaka bwe bwawukanamu bwo bwokka, obwakabaka obwo tebuyinza kuyimirira.</VERS>
      <VERS vnumber="25">N'ennyumba bw'eyawukanamu yo yokka, ennyumba eyo teriyinza kuyimirira.</VERS>
      <VERS vnumber="26">Era oba Setaani yeegolokokeddeko ye yekka, n'ayawukanamu, tayinza kuyimirira, naye aggwaawo.</VERS>
      <VERS vnumber="27">Naye tewali muntu ayinza okuyingira mu nnyumba y'omuntu ow'amaanyi okunyaga ebintu bye, nga tasoose kusiba oyo ow'amaanyi, n'alyoka anyaga ennyumba ye.</VERS>
      <VERS vnumber="28">Mazima mbagamba nti Abaana b'abantu balisonyiyibwa ebibi byabwe byonna, n'obuvvoozi bwabwe bwe balivvoola bwonna;</VERS>
      <VERS vnumber="29">naye oyo yenna anavvoolanga Omwoyo Omutukuvu talina kusonyiyibwa emirembe n'emirembe, naye azzizza omusango ogw'ekibi eky'emirembe n'emirembe:</VERS>
      <VERS vnumber="30">kubanga baayogera nti Alina dayimooni.</VERS>
      <VERS vnumber="31">Awo nnyina ne baganda be ne bajja, ne bamutumira ne bamuyita nga bayimiridde wabweru.</VERS>
      <VERS vnumber="32">N'ekibiina kyali kitudde nga bamwetoolodde; ne bamugamba nti Laba, nnyoko ne baganda bo bali wabweru bakunoonya.</VERS>
      <VERS vnumber="33">N'abaddamu ng'agamba nti Mmange ye ani ne baganda bange?</VERS>
      <VERS vnumber="34">n'abeetoolooza amaaso abaali batudde enjuyi zonna nga bamwetoolodde n'agamba nti Laba, mmange ne baganda bange!</VERS>
      <VERS vnumber="35">Kubanga buli muntu yenna anaakolanga Katonda by'ayagala, oyo ye muganda wange, ye mwannyinaze, ye mmange.</VERS>
    </CHAPTER>
    <CHAPTER cnumber="4">
      <VERS vnumber="1">Ate n'atanula okuyigiriza ku lubalama lw'ennyanja. Ekibiina kinene nnyo ne kiku&#331;&#331;aanira w'ali, n'okusaabala n'asaabala mu lyato, n'atuula mu nnyanja; ekibiina kyonna ne kibeera ku nnyanja ku ttale.</VERS>
      <VERS vnumber="2">N'abayigiriza bingi mu ngero, n'abagamba mu kuyigiriza kwe nti</VERS>
      <VERS vnumber="3">Muwulire; laba, omusizi yafuluma okusiga:</VERS>
      <VERS vnumber="4">awo olwatuuka bwe yali ng'asiga, ezimu ne zigwa ku mabbali g'ekkubo, ennyonyi ne zijja ne zizirya.</VERS>
      <VERS vnumber="5">N'endala ne zigwa awali enjazi awatali ttaka lingi; amangu ago ne zimera, kubanga ettaka teryali ggwanvu:</VERS>
      <VERS vnumber="6">enjuba bwe yayaka, ne ziwotookerera; era kubanga tezaalina mmizi, ne zikala.</VERS>
      <VERS vnumber="7">Endala ne zigwa awali amaggwa, amaggwa ne galoka, ne gazizisa ne zitabala bibala.</VERS>
      <VERS vnumber="8">Endala ne zigwa ku ttaka eddungi, ne zibala ebibala ne bikula ne byeyongera; ne zizaala okutuusa amakumi asatu, era okutuusa enkaaga, era okutuusa ekikumi.</VERS>
      <VERS vnumber="9">N'agamba nti Alina amatu ag'okuwulira, awulire:</VERS>
      <VERS vnumber="10">Awo bwe yali yekka, abo abaali bamwetoolodde n'ekkumi n'ababiri ne bamubuuza ku ngero ezo.</VERS>
      <VERS vnumber="11">N'abagamba nti Mmwe mwaweebwa ekyama ky'obwakabaka bwa Katonda: naye bali ab'ebweru, byonna bibabeerera mu ngero:</VERS>
      <VERS vnumber="12">bwe balaba balabe, ne bateetegereza; era bwe bawulira bawulire, ne batategeera; mpozzi baleme okukyuka nate, okusonyiyibwa.</VERS>
      <VERS vnumber="13">N'abagamba nti Temumanyi lugero luno? kale mulitegeera mutya engero zonna?</VERS>
      <VERS vnumber="14">Omusizi asiga kigambo.</VERS>
      <VERS vnumber="15">Bano be b'oku mabbali g'ekkubo, ekigambo we kisigibwa; awo bwe bawulira, amangu ago Setaani n'ajja n'aggyamu ekigambo ekyasigibwa mu bo.</VERS>
      <VERS vnumber="16">Ne bano bwe batyo be bali abasigibwa awali enjazi, abo, bwe bawulira ekigambo, amangu ago bakikkiriza n'essanyu;</VERS>
      <VERS vnumber="17">ne bataba na mmizi mu bo, naye bamala ekiseera kitono; awo bwe wabaawo okulaba ennaku oba kuyigganyizibwa olw'ekigambo, amangu ago beesittala.</VERS>
      <VERS vnumber="18">N'abalala be bali abasigibwa awali amaggwa; abo, bwe bawulira ekigambo,</VERS>
      <VERS vnumber="19">awo emitawaana gy'ensi n'obulimba bw'obugagga, n'okwegomba kw'ebirala byonna bwe biyingira bizisa ekigambo, ne kitabala;</VERS>
      <VERS vnumber="20">n'abo be bali abasigibwa awali ettaka eddungi; abawulira ekigambo, abakikkiriza, ababala ebibala amakumi asatu, n'enkaaga, n'ekikumi.</VERS>
      <VERS vnumber="21">N'abagamba nti Ettabaaza ereetebwa okuteekebwa munda w'ekibbo, nantiki munda w'ekitanda, n'eteteekebwa waggulu ku kikondo?</VERS>
      <VERS vnumber="22">Kubanga tewali kikwekebwa, naye kirimanyibwa; newakubadde ekyakisibwa, naye kirirabika lwatu.</VERS>
      <VERS vnumber="23">Buli alina amatu ag'okuwulira, awulire.</VERS>
      <VERS vnumber="24">N'abagamba nti Mwekuume kye muwulira: mu kigera mwe mugera nammwe mwe muligererwa: era mulyongerwako.</VERS>
      <VERS vnumber="25">Kubanga, alina aliweebwa: n'atalina aliggibwako n'ekyo ky'ali nakyo.</VERS>
      <VERS vnumber="26">N'agamba nti Obwakabaka bwa Katonda bwe buti, ng'omuntu bw'amansa ensigo ku ttaka;</VERS>
      <VERS vnumber="27">ne yeebaka n'agolokoka ekiro n'emisana, n'ensigo n'emeruka n'ekula, ye nga tamanyi bw'emeruse.</VERS>
      <VERS vnumber="28">Ensi ebala yokka, okusooka kalagala, ate kirimba, ate &#331;&#331;aano enkulu mu kirimba.</VERS>
      <VERS vnumber="29">Naye emmere bw'eyengera, amangu ago assaako ekiwabyo, kubanga okukungula kutuuse.</VERS>
      <VERS vnumber="30">N'agamba nti Tunaabufaananya tutya obwakabaka bwa Katonda? Nantiki tunaabunnyonnyolera ku kifaananyi ki?</VERS>
      <VERS vnumber="31">Bufaanana ng'akaweke aka kaladaali, ako, bwe kasigibwa mu ttaka, newakubadde nga ke katono okukira ensigo zonna eziri mu nsi,</VERS>
      <VERS vnumber="32">naye bwe kasigibwa kakula, kaba kanene okukira enva zonna, kasuula amatabi amanene kale era ennyonyi ez'omu bbanga ne ziyinza okutuula wansi w'ekisiikirize kyagwo.</VERS>
      <VERS vnumber="33">N'abagamba ekigambo mu ngeri nnyingi ng'ezo, nga bwe bayinza okukiwulira:</VERS>
      <VERS vnumber="34">teyayogera nabo awatali lugero: naye n'ategeezanga abayigirizwa be ye byonna mu kyama.</VERS>
      <VERS vnumber="35">Awo ku lunaku olwo bwe bwali buwungedde, n'abagamba nti Tuwunguke tutuuke emitala w'eri,</VERS>
      <VERS vnumber="36">Bwe baaleka ekibiina, ne bamutwalira mu lyato, nga bwe yali, Era n'amaato amalala gaali naye.</VERS>
      <VERS vnumber="37">Awo omuyaga mungi ne gujja, amayengo ne gayiika mu lyato, n'eryato lyali nga ligenda okujjula.</VERS>
      <VERS vnumber="38">Ye yennyini yali yeebase mu kiwenda ku kigugu, ne bamuzuukusa, ne bamugamba nti Omuyigiriza, tofaayo nga tufa?</VERS>
      <VERS vnumber="39">N'azuukuka, n'aboggolera omuyaga, n'agamba ennyanja nti Sirika, teeka. Omuyaga ne gukkakkana, n'eba nteefu nnyo.</VERS>
      <VERS vnumber="40">N'abagamba nti Kiki ekibatiisa? Temunnaba kuba na kukkiriza?</VERS>
      <VERS vnumber="41">Ne batya entiisa nnene, ne bagambagana nti Kale ono ye ani, kubanga omuyaga n'ennyanja bimuwulira?</VERS>
    </CHAPTER>
    <CHAPTER cnumber="5">
      <VERS vnumber="1">Ne batuuka emitala w'ennyanja mu nsi y'Abagerasene.</VERS>
      <VERS vnumber="2">Bwe yava mu lyato, amangu ago omuntu eyaliko dayimooni eyava mu ntaana n'amusisinkana,</VERS>
      <VERS vnumber="3">eyasulanga mu ntaana; nga tewakyali muntu ayinza kumusiba, newakubadde mu lujegeregere,</VERS>
      <VERS vnumber="4">kubanga emirundi mingi yateekebwako mu masamba, ne mu njegere, enjegere n'azikutula, n'amasamba n'agamenyaamenya: ne wataba muntu wa maanyi okumusobola.</VERS>
      <VERS vnumber="5">Naye bulijjo, ekiro n'emisana, yakaabiranga mu ntaana ne ku nsozi, ne yeesala n'amayinja.</VERS>
      <VERS vnumber="6">Bwe yalengera Yesu ng'akyali wala, n'addukana n'amusinza; n'akaaba n'eddoboozi ddene</VERS>
      <VERS vnumber="7">ng'agamba nti Onvunaana ki, Yesu Omwana wa Katonda, Ali waggulu ennyo? Nkulayiza Katonda, tombonereza.</VERS>
      <VERS vnumber="8">Kubanga yamugamba nti Va ku muntu ono, ggwe dayimooni.</VERS>
      <VERS vnumber="9">N'amubuuza nti Erinnya lyo ggwe ani? N'amugamba nti Erinnya lyange Liigyoni; kubanga tuli bangi.</VERS>
      <VERS vnumber="10">N'amwegayirira nnyo aleme okubagoba mu nsi eyo.</VERS>
      <VERS vnumber="11">Awo ku lusozi waaliwo eggana ly'embizzi ddene nga zirya.</VERS>
      <VERS vnumber="12">N'amwegayirira, ng'amugamba nti Tusindike mu mbizzi tuziyingiremu.</VERS>
      <VERS vnumber="13">N'amukkiriza, Dayimooni n'avaamu, n'ayingira mu mbizzi: eggana ne lifubutuka ne liserengetera ku bbanga mu nnyanja, zaali nga nkumi bbiri, ne zifiira mu nnyanja.</VERS>
      <VERS vnumber="14">Awo abaali bazirunda ne badduka, ne babuulira ab'omu kibuga, n'ab'omu byalo, ne bajja okulaba ebibaddeyo bwe biri.</VERS>
      <VERS vnumber="15">Ne batuuka awali Yesu, ne balaba eyaliko dayimooni ng'atudde, ng'ayambadde nga alina amagezi, oyo eyaliko liigyoni; ne batya.</VERS>
      <VERS vnumber="16">Abaalaba ne babannyonnyola ebimubaddeko oyo eyaliko dayinooni, era n'eby'embizzi.</VERS>
      <VERS vnumber="17">Ne batanula okumwegayirira okuva mu nsalo zaabwe.</VERS>
      <VERS vnumber="18">Awo bwe yali ng'asaabala mu lyato, oyo eyaliko dayimooni n'amwegayirira abeere naye.</VERS>
      <VERS vnumber="19">N'atamuganya, naye yamugamba nti Genda eka mu babo, obabuulire bwe biri ebikulu Katonda by'akukoledde, ne bw'akusaasidde.</VERS>
      <VERS vnumber="20">N'agenda, n'atanula okubuulira mu Dekapoli bwe biri ebikulu Yesu bye yamukolera. Abantu bonna ne beewuunya.</VERS>
      <VERS vnumber="21">Awo Yesu bwe yawunguka ate mu lyato n'atuuka emitala, bibiina bingi ne biku&#331;&#331;aanira w'ali; ye ng'ali kumpi n'ennyanja.</VERS>
      <VERS vnumber="22">Omu ow'oku bakulu b'ekku&#331;&#331;aaniro, erinnya lye Yayiro, n'ajja; bwe yamulaba, n'avuunama ku bigere bye,</VERS>
      <VERS vnumber="23">n'amwegayirira nnyo ng'agamba nti Omuwala wange omuto ali kumpi n'okufa: nkwegayirira ojje, omusseeko emikono gyo, adde mu mbeera ye, alamuke.</VERS>
      <VERS vnumber="24">N'agenda naye; ekibiina ekinene ne kimugoberera, ne bamunyigiriza.</VERS>
      <VERS vnumber="25">Awo omukazi eyali alwalidde ekikulukuto ky'omusaayi emyaka kkumi n'ebiri,</VERS>
      <VERS vnumber="26">eyatengejja ennyo eri abasawo abangi, n'awangayo bye yali nabyo byonna, so n'atabaako kimugasa, naye ne yeeyongeranga bweyongezi okulwala,</VERS>
      <VERS vnumber="27">bwe yawulira ebigambo bya Yesu, n'ajjira mu kibiina emabega we n&#8217;akoma ku kyambalo kye.</VERS>
      <VERS vnumber="28">Kubanga yagamba nti Bwe nkomako obukomi ku byambalo bye, nnaawona.</VERS>
      <VERS vnumber="29">Amangu ago ensulo ey'omusaayi n'ekalira, n'ategeera mu mubiri gwe ng'awonyezebbwa ekibonoobono kye.</VERS>
      <VERS vnumber="30">Amangu ago Yesu bwe yategeera munda mu ye amaanyi agamuvuddemu, n'akyuka mu kibiina n'agamba nti Ani akomye ku byambalo byange?</VERS>
      <VERS vnumber="31">Abayigirizwa be ne bamugamba nti Olaba ekibiina bwe bakunyigiriza, n'ogamba nti Ani ankomyeko?</VERS>
      <VERS vnumber="32">Ne yeetoolooza amaaso okulaba oyo akoze ekigambo ekyo.</VERS>
      <VERS vnumber="33">Naye omukazi ng'atya ng'akankana, ng'amanyi ky'abadde, n'ajja n'afukamira mu maaso ge, n'amubuulira eby'amazima byonna.</VERS>
      <VERS vnumber="34">N'amugamba nti Omuwala, okukkiriza kwo kukuwonyezza; weegendere n'emirembe, owonere ddala ekibonoobono kyo.</VERS>
      <VERS vnumber="35">Awo bwe yali akyayogera, abaava ew'omukulu w'ekku&#331;&#331;aaniro ne bajja, nga bagamba nti Omuwala wo afudde; oteganyiza ki nate Omuyigiriza?</VERS>
      <VERS vnumber="36">Naye Yesu n'atassaako mwoyo ku kigambo ekyogeddwa, n'agamba omukulu w'ekku&#331;&#331;aaniro nti Totya, kkiriza bukkiriza.</VERS>
      <VERS vnumber="37">N'ataganya muntu kugenda naye wabula Peetero ne Yakobo, ne Yokaana, muganda wa Yakobo.</VERS>
      <VERS vnumber="38">Ne batuuka ku nnyumba y'omukulu w'ekku&#331;&#331;aaniro, n'alaba okwaziirana, n'abakaaba, n'abakuba ebiwoobe ebingi.</VERS>
      <VERS vnumber="39">Awo bwe yayingira n'abagamba nti Kiki ekibaaziiranya n'ekibakaabya? omuwala tafudde, naye yeebase bwebasi.</VERS>
      <VERS vnumber="40">Ne bamusekerera nnyo. Naye bwe yabafulumya bonna, n'atwala kitaawe w'omuwala ne nnyina n'abo abaali naye, n'ayingira omuwala mw'ali.</VERS>
      <VERS vnumber="41">Awo n'akwata omukono gw'omuwala, n'amugamba nti Talusa kumi okutegeezebwa kwakyo nti muwala, nkugamba nti Golokoka.</VERS>
      <VERS vnumber="42">Amangu ago omuwala n'agolokoka, n'atambula; kubanga yali yaakamala emyaka kkumi n'ebiri. Amangu ago ne bawuniikirira okuwuniikirira kunene.</VERS>
      <VERS vnumber="43">N'abakuutira nnyo buli muntu yenna aleme okukimaaya ekyo: n'alagira okumuwa eky'okulya.</VERS>
    </CHAPTER>
    <CHAPTER cnumber="6">
      <VERS vnumber="1">N'avaayo; n'ajja mu nsi y'ewaabwe; abayigirizwa be ne bagenda naye.</VERS>
      <VERS vnumber="2">Awo ssabbiiti bwe yatuuka, n'atanula okuyigiriza mu kku&#331;&#331;aaniro: abangi bwe baamuwulira ne bawuniikirira, nga bagamba nti Ono ebyo yabiggya wa? era nti Magezi ki gano ge yaweebwa ono, era eby'amagero ebyenkanidde wano ebikolebwa mu mikono gye?</VERS>
      <VERS vnumber="3">Si ye wuuno omubazzi, omwana wa Malyamu, muganda wa Yakobo, ne Yose, ne Yuda ne Simooni? Ne bannyina tetuli nabo wano ewaffe? Ne bamwesittalako.</VERS>
      <VERS vnumber="4">Yesu n'abagamba nti Nnabbi tabulwa kitiibwa wabula mu nsi yaabo, ne mu kika kye, ne mu nnyumba ye.</VERS>
      <VERS vnumber="5">So teyayinza kukolerayo kya magero kyonna, naye yassa emikono gye ku balwadde batono, n'abawonya.</VERS>
      <VERS vnumber="6">Ne yeewuunya olw'obutakkiriza bwabwe. Ne yeetooloola mu mbuga enjuyi zonna ng'ayigiriza.</VERS>
      <VERS vnumber="7">N'ayita gy'ali ekkumi n'ababiri, n'atanula okubatuma kinnababirye; n'abawa obuyinza ku dayimooni;</VERS>
      <VERS vnumber="8">n'abalagira obutatwala kintu kya mu kkubo wabula omuggo gwokka; si mmere, newakubadde ensawo, newakubadde ebikomo mu nkoba zaabwe,</VERS>
      <VERS vnumber="9">naye nga banaanise engatto; era temwambalanga kkanzu bbiri.</VERS>
      <VERS vnumber="10">N'abagamba nti Buli nju yonna mwe muyingiranga mubeeranga omwo okutuusa lwe mulivaayo.</VERS>
      <VERS vnumber="11">Na buli kifo kyonna ekitalibakkiriza, obutabawulira, bwe muvangayo, mukunkumulanga enfuufu eri mu bigere byammwe okuba omujulirwa gye bali.</VERS>
      <VERS vnumber="12">Ne bagenda ne babuulira abantu okwenenya.</VERS>
      <VERS vnumber="13">Ne bagoba dayimooni mungi; ne basiiga amafuta ku balwadde bangi ne babawonya.</VERS>
      <VERS vnumber="14">Awo Kerode kabaka n'awulira, kubanga erinnya lye lyatiikiridde; n'agamba nti Yokaana Omubatiza azuukidde mu bafu, amaanyi gano kyegava gakolera mu ye.</VERS>
      <VERS vnumber="15">Naye abalala ne bagamba nti Ye Eriya. Abalala ne bagamba nti Nnabbi, ng'omu ku bannabbi.</VERS>
      <VERS vnumber="16">Naye Kerode, bwe yawulira n'agamba nti Yokaana gwe nnatemako omutwe nze, ye azuukidde.</VERS>
      <VERS vnumber="17">Kubanga Kerode yennyini yatuma, n'akwata Yokaana, n'amusiba n'amussa mu kkomera olwa Kerodiya, mukazi wa muganda we Firipo: kubanga yamuwasa.</VERS>
      <VERS vnumber="18">Kubanga Yokaana yagamba Kerode nti Kya muzizo ggwe okubeera ne mukazi wa muganda wo.</VERS>
      <VERS vnumber="19">Ne Kerodiya kyeyava amuwerera n'ayagala okumutta, n'atayinza;</VERS>
      <VERS vnumber="20">kubanga Kerode yatya Yokaana, ng'amumanyi nga mutuukirivu mutukuvu, n'amwerinda. Yayagalanga nnyo okuwulira by'ayogera; naye ate byamulekanga nga tamanyi kya kukola.</VERS>
      <VERS vnumber="21">Awo olunaku olulungi bwe lwatuuka, Kerode lwe yafumbira abakungu be embaga ku lunaku olw'okuzaalibwa kwe, n'abakulu ba sserikale, n'abaami ab'e Ggaliraaya:</VERS>
      <VERS vnumber="22">awo muwala wa Kerodiya yennyini bwe yajja n'azina, Kerode n'abo abaali batudde naye nga balya ne bamusiima; awo kabaka n'agamba omuwala nti Nsaba ky'oyagala kyonna, nnaakikuwa.</VERS>
      <VERS vnumber="23">N'amulayirira nti Kyonna kyonna ky'ononsaba, nnaakikuwa, newakubadde ekitundu eky'obwakabaka bwange.</VERS>
      <VERS vnumber="24">Awo n'afuluma, n'agamba nnyina nti Nnaasaba ki? N'agamba nti Omutwe gwa Yokaana Omubatiza.</VERS>
      <VERS vnumber="25">Amangu ago n'ayanguwako n'ajja eri kabaka, n'asaba, ng'agamba nti Njagala ompeere kaakano mu lutiba omutwe gwa Yokaana Omubatiza.</VERS>
      <VERS vnumber="26">Awo kabaka n'anakuwala nnyo; naye olw'ebirayiro bye, n'abo abaali batudde naye nga balya, n&#8217;atayagala kumumma.</VERS>
      <VERS vnumber="27">Amangu ago kabaka n'atuma sserikale omumbowa, n'alagira okuleeta omutwe gwe; n'agenda n'amutemerako omutwe mu kkomera,</VERS>
      <VERS vnumber="28">n'aleetera omutwe gwe mu lutiba, n'aguwa omuwala, n'omuwala n'aguwa nnyina.</VERS>
      <VERS vnumber="29">Awo abayigirizwa be bwe baawulira, ne bajja ne batwala omulambo gwe, ne baguteeka mu ntaana.</VERS>
      <VERS vnumber="30">Abatume ne baku&#331;&#331;aanira awali Yesu; ne bamubuulira ebigambo byonna, bye baakola, ne bye baayigiriza.</VERS>
      <VERS vnumber="31">N'abagamba nti Mujje mmwe mwekka kyama mu kifo eteri bantu muwummuleko katono. Kubanga waaliwo bangi abajja n'abagenda, so ne bataba na bbanga newakubadde aw'okuliira.</VERS>
      <VERS vnumber="32">Ne bagendera mu lyato kyama mu kifo eteri bantu.</VERS>
      <VERS vnumber="33">Ne babalaba nga bagenda, bangi ne babategeera, n'abo abaava mu bibuga byonna ne baddukana ku lukalu, ne babasookayo.</VERS>
      <VERS vnumber="34">Bwe yava mu lyato n'alaba ebibiina bingi, n'abasaasira, kubanga baali ng'endiga ezitalina musumba; n'atanula okubayigiriza ebigambo bingi.</VERS>
      <VERS vnumber="35">Awo obudde bwe bwali buyise, abayigirizwa be ne bajja w'ali, ne bagamba nti Ekifo kino kya ddungu, ne kaakano obudde buyise:</VERS>
      <VERS vnumber="36">basiibule, bagende mu byalo ne mu mbuga eby'oku njuyi zonna beegulire emmere.</VERS>
      <VERS vnumber="37">Naye n'addamu, n'abagamba nti Mmwe mubawe emmere. Ne bamugamba nti Tugende tugule emigaati egy'eddinaali ebibiri tugibawe balye?</VERS>
      <VERS vnumber="38">N'abagamba nti Mulina emigaati emeka? mugende mulabe. Bwe baategeera ne bagamba nti Etaano, n'ebyennyanja bibiri.</VERS>
      <VERS vnumber="39">N'abalagira batuule bonna bibiina bibiina ku muddo.</VERS>
      <VERS vnumber="40">Ne batuula nnyiriri nnyiriri, ekikumi, n'amakumi ataano.</VERS>
      <VERS vnumber="41">N'akwata emigaati etaano n'ebyennyanja ebibiri, n'atunula waggulu, ne yeebaza, n'amenyamu emigaati, n'awa abayigirizwa be bagisse mu maaso ga bali; n'ebyennyanja bibiri n'abigabira bonna.</VERS>
      <VERS vnumber="42">Ne balya bonna ne bakkuta.</VERS>
      <VERS vnumber="43">Ne baku&#331;&#331;aanya obukunkumuka, ne bujjuza ebibbo kkumi na bibiri, n'ebyennyanja.</VERS>
      <VERS vnumber="44">Abo abaalya emigaati baali abasajja enkumi ttaano.</VERS>
      <VERS vnumber="45">Amangu ago n'abawaliriza abayigirizwa be okusaabala mu lyato basookeyo emitala w'eri e Besusayida, ye amale okusiibula ebibiina.</VERS>
      <VERS vnumber="46">Awo bwe yamala okubasiibula n'agenda ku lusozi okusaba.</VERS>
      <VERS vnumber="47">Awo bwe bwali buwungedde, eryato lyali mu nnyanja mu buziba, ye yali yekka ku lukalu.</VERS>
      <VERS vnumber="48">Awo bwe yalaba nga bategana okuvuga, kubanga omuyaga gwali gubafulumye mu maaso, mu kisisimuka eky'okuna eky'ekiro n'ajja gye baali ng'atambulira ku nnyanja; yali ng'agenda kubayisa:</VERS>
      <VERS vnumber="49">naye bo, bwe baamulaba ng'atambulira ku nnyanja, ne balowooza nti kifaananyi, ne bakaaba;</VERS>
      <VERS vnumber="50">kubanga bonna baamulaba, ne beeraliikirira. Naye amangu ago n'ayogera nabo n'abagamba nti Mugume: nze nzuuno, temutya.</VERS>
      <VERS vnumber="51">N'alinnya mu lyato mwe baali, omuyaga ne gufa: ne bawuniikirira nnyo munda yaabwe;</VERS>
      <VERS vnumber="52">kubanga eby'emigaati tebaabitegeera, naye emitima gyabwe gyali mikakanyavu.</VERS>
      <VERS vnumber="53">Awo bwe baawunguka, ne bajja mu nsi ey'e Genesaleeti, ne bagoba ettale</VERS>
      <VERS vnumber="54">Awo bwe baava mu lyato, amangu ago ne bamutegeera,</VERS>
      <VERS vnumber="55">ne baddukana ne beetooloola mu nsi eyo yonna, ne batanula okusitulira ku bitanda abalwadde okubaleeta we baawulira nga w'ali.</VERS>
      <VERS vnumber="56">Ne buli gye yagendanga, mu mbuga, oba mu bibuga, oba mu byalo, bassanga abalwadde mu butale, ne bamwegayirira bakomeko bukomi ku lukugiro lw'olugoye lwe: n'abo abaamukomangako ne bawona.</VERS>
    </CHAPTER>
    <CHAPTER cnumber="7">
      <VERS vnumber="1">Ne baku&#331;&#331;aanira w'ali Abafalisaayo n'abawandiisi abamu abaava e Yerusaalemi,</VERS>
      <VERS vnumber="2">era abaalaba abayigirizwa be abamu ne balya emmere yaabwe n'engalo embi, ze zitanaabiddwa.</VERS>
      <VERS vnumber="3">Kubanga Abafalisaayo, n'Abayudaaya bonna bwe batanaaba nnyo mu ngalo zaabwe, tebalya, kubanga bakwata obulombolombo obw'abakadde</VERS>
      <VERS vnumber="4">era bwe bava mu katale, bwe batanaaba, tebalya: era waliwo n'ebirala bingi bye baaweebwa okukwata, okunaazanga ebikompe; n'ebibya, n'entamu ez'ebikomo.</VERS>
      <VERS vnumber="5">Abafalisaayo n'abawandiisi ne bamubuuza nti Kiki abayigirizwa bo ekibalobera okutambulira mu bulombolombo obw'abakadde, naye bamala galya emmere n'engalo embi?</VERS>
      <VERS vnumber="6">N'abagamba nti Isaaya yalagula bulungi ku mmwe bannanfuusi, nga bwe kyawandiikibwa nti Abantu bano banzisaamu ekitiibwa kya ku mimwa, Naye emitima gyabwe gindi wala.</VERS>
      <VERS vnumber="7">Naye bansinziza bwereere, Nga bayigiriza amateeka g'abantu nga bye by'okukwata.</VERS>
      <VERS vnumber="8">Muleka etteeka lya Katonda, ne mukwata obulombolombo bw'abantu.</VERS>
      <VERS vnumber="9">N'abagamba nti Mugaanira ddala bulungi etteeka lya Katonda, era mukwate obulombolombo bwammwe.</VERS>
      <VERS vnumber="10">Kubanga Musa yayogera nti Ossangamu ekitiibwa kitaawo ne nnyoko; era nti Avumanga kitaawe Oba nnyina, bamuttanga bussi:</VERS>
      <VERS vnumber="11">naye mmwe mwogera nti Omuntu bw'agamba kitaawe oba nnyina nti Kyonna kye nnandikuwadde okukugasa ye Kolubaani, ekitegeezebwa nti Kitone kya Katonda;</VERS>
      <VERS vnumber="12">temukyamuganya okukolera ekintu kitaawe oba nnyina;</VERS>
      <VERS vnumber="13">mudibya ekigambo kya Katonda olw'obulombolombo bwammwe, bwe mwayigiriza: era mukola ebigambo ebirala bingi ng'ebyo.</VERS>
      <VERS vnumber="14">Ate n'ayita ebibiina, n'abagamba nti Mumpulire mwenna, mutegeere;</VERS>
      <VERS vnumber="15">tewali kintu ekiri ebweru w'omuntu bwe kiyingira mu ye, ekiyinza okumwonoona, naye ebintu ebiwa mu muntu, ebyo bye byonoona omuntu.</VERS>
      <VERS vnumber="16">Buli alina amatu ag'okuwulira, awulire.</VERS>
      <VERS vnumber="17">Awo bwe yayingira mu nnyumba ng'avudde mu bibiina, abayigirizwa be ne bamubuuza olugero olwo.</VERS>
      <VERS vnumber="18">N'abagamba nti Bwe mutyo nammwe temulina magezi? Temutegeera nga kyonna ekiri ebweru bwe kiyingira mu muntu, tekiyinza kumwonoona;</VERS>
      <VERS vnumber="19">kubanga tekiyingira mu mutima gwe; naye mu lubuto lwe, ne kiyita ne kigenda mu kiyigo? Yayogera bw'atyo ng'alongoosa ebiriibwa byonna.</VERS>
      <VERS vnumber="20">N'agamba nti Ekiva mu muntu; kye kyonoona omuntu.</VERS>
      <VERS vnumber="21">Kubanga munda, mu mitima gy'abantu, muvaamu ebirowoozo ebibi, obukaba,</VERS>
      <VERS vnumber="22">okubba, okutta, obwenzi, kwegomba: obubi, obukuusa, obuluvu, eriiso ebbi, obuvvoozi, amalala, obusiru;</VERS>
      <VERS vnumber="23">ebibi ebyo byonna biva munda ne byonoona omuntu:</VERS>
      <VERS vnumber="24">N'agolokoka, n'avaayo n'agenda ku mbibi ez'e Ttuulo n'e Sidoni. N'ayingira mu nnyumba n'atayagala muntu kutegeera, so n'atayinza kwekisa.</VERS>
      <VERS vnumber="25">Naye amangu ago omukazi eyalina muwala we eyaliko dayimooni, bwe yamuwulira n'ajja n'afukamira ku bigere bye.</VERS>
      <VERS vnumber="26">Omukazi yali Muyonaani eggwanga lye mu Musulofoyiniiki. N'amwegayirira okugoba dayimooni ku muwala we.</VERS>
      <VERS vnumber="27">N'amugamba nti Leka abaana bamale okukkuta kubanga si kirungi okuddira emmere y'abaana okugisuulira embwa.</VERS>
      <VERS vnumber="28">Naye nti naddamu n'amugamba nti Weewaawo Mukama wange n'embwa ziriira wansi w'emmeeza obukunkumuka bw'abaana.</VERS>
      <VERS vnumber="29">N'amugamba nti Olw'ekigambo ekyo, weddireyo; dayimooni avudde ku muwala wo.</VERS>
      <VERS vnumber="30">N'addayo mu nnyumba ye, n'asanga omuwala ng'agalamizibbwa ku kitanda, ne dayimooni ng'amuvuddeko.</VERS>
      <VERS vnumber="31">Ate n'ava mu mbibi ez'e Ttuulo, n'ajja n'ayita mu Sidoni ne wakati mu mbibi ez'e Dekapoli n'atuuka ku nnyanja ey'e Ggaliraaya.</VERS>
      <VERS vnumber="32">Ne bamuleetera omuggavu w'amatu, atayogera bulungi, ne bamwegayirira okumussaako omukono gwe.</VERS>
      <VERS vnumber="33">N'amuggya mu kibiina kyama, n'amussa engalo mu matu ge, n'awanda amalusu n'amukoma ku lulimi;</VERS>
      <VERS vnumber="34">n'atunula waggulu mu ggulu, n'asinda n'amugamba nti Efasa, kwe kugamba nti Zibuka.</VERS>
      <VERS vnumber="35">Amatu ge ne gazibuka n'enkolo y'olulimi lwe n'esumulukuka n'ayogera bulungi.</VERS>
      <VERS vnumber="36">N'abakuutira baleme okubuularako muntu; naye nga bwe yeeyengera okubakuutira, bwe beeyongera ennyo nnyini okukibunya.</VERS>
      <VERS vnumber="37">Ne bawuniikirira nnyo nnyini kitalo nga bagamba nti Byonna akoze bulungi: aggula abaggavu b'amatu, era ayogeza abasiru.</VERS>
    </CHAPTER>
    <CHAPTER cnumber="8">
      <VERS vnumber="1">Awo mu nnaku ezo, ebibiina bwe byayinga obungi nate, ne bataba na mmere, n'ayita abayigirizwa be n'abagamba nti</VERS>
      <VERS vnumber="2">Nsaasira ebibiina, kubanga leero ennaku ssatu nga bali nange, so tebalina mmere;</VERS>
      <VERS vnumber="3">bwe mbasiibula okuddayo nga basiibye enjala, banaazirikira mu kkubo; n&#8217;abamu bava wala.</VERS>
      <VERS vnumber="4">Abayigiriwa be ne bamuddamu nti Omuntu anaayinza atya okukkusa abantu bano emigaati wano mu ddungu?</VERS>
      <VERS vnumber="5">N'ababuuza nti Mulina emigaati emeka? Ne bamugamba nti Musanvu.</VERS>
      <VERS vnumber="6">N'alagira ebibiina okutuula wansi: n'addira emigaati omuanvu, ne yeebaza, n'amenyamu, n&#8217;awa abayigirizwa be, okugissa mu maaso gaabwe; ne bagissa mu maaso g'ekibiina.</VERS>
      <VERS vnumber="7">Era baali balina obw'ennyanja butono: n'abwebaza, n&#8217;alagira n'obwo okubussa mu maaso gaabwe.</VERS>
      <VERS vnumber="8">Ne balya ne bakkuta, ne baku&#331;&#331;aanya obukunkumuka bwasigalawo ebisero musanvu.</VERS>
      <VERS vnumber="9">Baali ng'enkumi nnya: n'abasiibula.</VERS>
      <VERS vnumber="10">Amangu ago n'asaabala mu lyato n'abayigirizwa be, n'ajja ku njuyi ez'e Dalumanusa.</VERS>
      <VERS vnumber="11">Abafalisaayo ne bafuluma ne bajja, ne batanula okumusokaasoka, nga banoonya gy'ali akabonero akava mu ggulu, nga bamukema.</VERS>
      <VERS vnumber="12">N'asinda nnyo mu mwoyo gwe, n&#8217;agamba nti ab'Emirembe gino banooyeza ki akabonero? mazima mbagamba nti ab'Emirembe gino tebaliweebwa kabonero.</VERS>
      <VERS vnumber="13">N'abaleka, n'asaabala nate n'agenda emitala w'eri.</VERS>
      <VERS vnumber="14">Awo ne beerabira okutwala emigaati, so tebaali nagyo mu lyato wabula omugaati gumu.</VERS>
      <VERS vnumber="15">N'aakuutira ng'agamba nti Munywere, mwekuume ekizimbulukusa eky'Abafalisaayo n&#8217;ekizimbulukusa kya Kerode.</VERS>
      <VERS vnumber="16">Ne beebuuzaganya bokka na bokka, ne bagamba nti Tetulina migaati.</VERS>
      <VERS vnumber="17">Yesu bwe yategeera n'abagamba nti Kiki ekibeebuuzaganyisa olw'obutaba na migaati? temunnalaba, so temutegeera? emitima gyammwe mikakayavu?</VERS>
      <VERS vnumber="18">Mulina amaaso, temulaba? mulina amatu, temuwulira? temujjukira?</VERS>
      <VERS vnumber="19">Bwe nnameyera enkumi ettaano emigaati etaano, ebibbo bimeka ebyajjula obukunkumuka bye mwaku&#331;&#331;aanya? Ne bamugamba nti Kkumi na bibiri.</VERS>
      <VERS vnumber="20">Era bwe nnamenyera omusanvu enkumi ennya, mwaku&#331;&#331;aanya ebisero bimeka ebyajjula obukunkumuka? Ne bamugamba nti Musanvu.</VERS>
      <VERS vnumber="21">N'abagamba nti Temunnategeera?</VERS>
      <VERS vnumber="22">Ne bajja ne batuuka mu Besusayida ne bamuleetera omuzibe w'amaaso, ne bamwegayirira okumukomako.</VERS>
      <VERS vnumber="23">N'akwata omuzibe w'amaaso ku mukono, n'amufulumya ebweru w'embuga; awo bwe yawanda amalusu ku maaso ge, n'amussaako engalo, n'amubuuza nti Oliko ky'olaba?</VERS>
      <VERS vnumber="24">N'atunula waggulu, n'agamba nti Ndaba abantu, kubanga ndaba bafaanana ng'emiti, nga batambula.</VERS>
      <VERS vnumber="25">Ate n'amussa engalo ku maaso ge n'akanula okulaba, n'awona, n'alaba byonna bulungi.</VERS>
      <VERS vnumber="26">N'amusindika ewuwe, ng'amugamba nti Toyingiranga mu mbuga muno.</VERS>
      <VERS vnumber="27">Yesu n'asitula n'agenda n'abayigirizwa be mu mbuga z'e Kayisaliya ekya Firipo. Bwe baatuuka mu kkubo n'abuuza abayigirizwa be, n'abagamba nti Abantu bampita ani?</VERS>
      <VERS vnumber="28">Ne bamugamba nti Yokaana Omubatiza: n'abalala nti Eriya: naye abalala nti Omu ku bannabbi.</VERS>
      <VERS vnumber="29">Ye n'ababuuza nti Naye mmwe mumpita ani? Peetero n'addamu n'amugamba nti Ggwe Kristo.</VERS>
      <VERS vnumber="30">N'abakomako baleme okubuulirako omuntu ebigambo bye.</VERS>
      <VERS vnumber="31">N'atanula okubayigiriza nti kimugwanira Omwana w'omuntu okubonyaabonyezebwa ebingi, n'okugaanibwa abakadde, ne bakabona abakulu, n'abawandiisi, n'okuttibwa, n'okuyitawo ennaku essatu okuzuukira.</VERS>
      <VERS vnumber="32">N'ayogera ekigambo ekyo mu lwatu. Peetero n'amutwala, n'atanula okumunneya.</VERS>
      <VERS vnumber="33">Naye n'akyuka, n'alaba abayigirizwa be, n'anenya Peetero, ng'agamba nti Dda ennyuma wange, Setaani: kubanga tolowooza bya Katonda, wabula eby'abantu.</VERS>
      <VERS vnumber="34">N'ayita ebibiina n'abayigirizwa be, n'abagamba nti Omuntu bw'ayagala okungoberera, yeefiirize yekka, yeetikke omusalaba gwe, angoberere.</VERS>
      <VERS vnumber="35">Kubanga buli ayagala okulokola obulamu bwe alibubuza; na buli alibuza obulamu bwe ku lwange n'olw'enjiri alibulokola.</VERS>
      <VERS vnumber="36">Kubanga kimugasa ki omuntu okulya ensi zonna, n'okufiirwa obulamu bwe?</VERS>
      <VERS vnumber="37">Kubanga omuntu yandiwaddeyo ki okununula obulamu bwe?</VERS>
      <VERS vnumber="38">Kubanga buli ankwatirwa ensonyi nze n'ebigambo byange mu mirembe gino egy'obwenzi era emibi, n'Omwana w'omuntu alimukwatirwa ensonyi oyo lw'alijjira mu kitiibwa kya Kitaawe ne bamalayika abatukuvu.</VERS>
    </CHAPTER>
    <CHAPTER cnumber="9">
      <VERS vnumber="1">N'abagamba nti Mazima mbagamba nti Ku bano abayimiridde wano waliwo abamu abatalirega ku kufa n'akatono; okutuusa lwe baliraba obwakabaka bwa Katonda nga bujja n'amaanyi.</VERS>
      <VERS vnumber="2">Awo ennaku omukaaga bwe zaayitawo Yesu n'atwala Peetero ne Yakobo ne Yokaana, n'agenda nabo ku lusozi oluwanvu bokka mu kyama: n'afuusibwa mu maaso gaabwe.</VERS>
      <VERS vnumber="3">Engoye ze ne zaakaayakana ne zitukula nnyo; so nga tewali mwozi ku nsi ayinza okuzitukuza bw'atyo.</VERS>
      <VERS vnumber="4">Awo Eriya ne Musa ne babalabikira; era baali boogera ne Yesu.</VERS>
      <VERS vnumber="5">Peetero n'addamu, n'agamba Yesu nti Labbi, kye kirungi ffe okubeera wano; kale tusiisire ensiisira ssatu; emu yiyo, n'emu ya Musa, n'emu ya Eriya.</VERS>
      <VERS vnumber="6">Kubanga yali tamanyi ky'anaddamu; kubanga baali batidde nnyo.</VERS>
      <VERS vnumber="7">Awo ekire ne kijja ne kibasiikiriza; eddoboozi ne lifuluma mu kire nti Ono ye Mwana wange omwagalwa: mumuwulire.</VERS>
      <VERS vnumber="8">Bwe baakebuka amangu ago, ne batalaba muntu nate wabula Yesu yekka nabo.</VERS>
      <VERS vnumber="9">Awo bwe baali bakka ku lusozi, n'abakuutira baleme okubuulirako omuntu bye balabye, okutuusa Omwana w'omuntu lw'alizuukira mu bafu.</VERS>
      <VERS vnumber="10">Ne bakyekuuma ekigambo ekyo nga beebuuzaganya bokka nti Okuzuukira mu bafu kuliba kutya?</VERS>
      <VERS vnumber="11">Ne bamubuuza nga bagamba nti Abawandiisi boogera nti kigwana Eriya okusooka okujja.</VERS>
      <VERS vnumber="12">N'abagamba nti Eriya y'asooka okujja, n'alongoosa byonna: era kyawandiikirwa kitya Omwana w'omuntu okubonyaabonyezebwa ebingi n'okunyoomebwa?</VERS>
      <VERS vnumber="13">Naye mbagamba nti Eriya yamala okujja, era baamukola buli kye baayagala, nga bwe kyamuwandiikirwa.</VERS>
      <VERS vnumber="14">Awo bwe baatuuka eri abayigirizwa be, ne balaba ekibiina kinene nga kibeetoolodde, n'abawandiisi nga babasokaasoka.</VERS>
      <VERS vnumber="15">Amangu ago ekibiina kyonna bwe kyamulaba, ne beewuunya nnyo, ne baddukana gy'ali ne bamulamusa.</VERS>
      <VERS vnumber="16">N'ababuuza nti Mubasokaasoka lwaki?</VERS>
      <VERS vnumber="17">Omu mu kibiina n'amuddamu nti Omuyigiriza, nkuleetedde omwana wange, aliko dayimooni atayogera;</VERS>
      <VERS vnumber="18">buli gy'amutwala, amukuba ebigwo; abimba ejjovu, aluma amannyo, akonvuba: &#331;&#331;ambye abayigirizwa bo bamugobe; ne batayinza.</VERS>
      <VERS vnumber="19">N'abaddamu, n'agamba nti Mmwe ab'emirembe egitakkiriza, ndituusa wa okubeera nammwe? ndituusa wa okubagumiikiriza? mumundeetere.</VERS>
      <VERS vnumber="20">Ne bamuleeta gy'ali: awo bwe yamulaba, amangu ago dayimooni n'amutaagulataagula nnyo; n'agwa wansi, ne yeekulungula, ng'abimba ejjovu.</VERS>
      <VERS vnumber="21">N'abuuza kitaawe nti Obulwadde buno kasookedde bumukwata bbanga ki? N'agamba nti Bwa mu buto.</VERS>
      <VERS vnumber="22">Emirundi mingi ng'amusuula mu muliro ne mu mazzi okumutta: naye oba ng'oyinza, tusaasire, otubeere.</VERS>
      <VERS vnumber="23">Yesu n'amugamba nti Oba ng'oyinza! byonna biyinzika eri akkiriza.</VERS>
      <VERS vnumber="24">Amangu ago kitaawe w'omwana n'ayogerera waggulu, n'agamba nti Nzikirizza: saasira obutakkiriza bwange.</VERS>
      <VERS vnumber="25">Awo Yesu bwe yalaba ng'ekibiina kiku&#331;&#331;aana mbiro, n'aboggolera dayimooni, n'amugamba nti Ggwe dayimooni atayogera, era omuggavu w'amatu, nze nkulagira, muveeko, tomuddiranga nate n'akatono.</VERS>
      <VERS vnumber="26">Awo n'akaaba, n'amutaagula nnyo, n'amuvaako; n'afaanana ng'afudde; n'okugamba abalala bangi ne bagamba nti Afudde.</VERS>
      <VERS vnumber="27">Naye Yesu n'amukwata ku mukono, n'amuyimusa; n'ayimirira.</VERS>
      <VERS vnumber="28">Awo bwe yayingira mu nnyumba, abayigirizwa be ne bamubuuza mu kyama nti Ffe tetwayinzizza kumugoba.</VERS>
      <VERS vnumber="29">N'abagamba nti Engeri eno teyinzika kuvaako lwa kigambo wabula olw'okusaba.</VERS>
      <VERS vnumber="30">Ne bavaayo, ne bayita mu Ggaliraaya, n'atayagala muntu yenna kutegeera.</VERS>
      <VERS vnumber="31">Kubanga yayigiriza abayigirizwa be n'abagamba nti Omwana w'omuntu aweebwayo mu mikono gy'abantu, balimutta; kale bw'alimala okuttibwa, era waliyita ennaku ssatu n'azuukira.</VERS>
      <VERS vnumber="32">Naye tebaategeera kigambo ekyo, ne batya okumubuuza.</VERS>
      <VERS vnumber="33">Ne batuuka e Kaperunawumu: awo bwe yali ng'ali mu nnyumba n'ababuuza nti Mubadde muwakana ki mu kkubo?</VERS>
      <VERS vnumber="34">Naye ne basirika: kubanga baali bawakana bokka na bokka mu kkubo nti ani omukulu.</VERS>
      <VERS vnumber="35">N'atuula, n'ayita ekkumi n'ababiri, n'abagamba nti Omuntu bw'ayagala okuba ow'olubereberye, anaabanga ku nkomerero ya bonna, era muweereza wa bonna.</VERS>
      <VERS vnumber="36">N'addira omwana omuto, n'amuyimiriza wakati mu bo: awo n'amuwambaatira n'abagamba nti</VERS>
      <VERS vnumber="37">Buli anakkirizanga omu ku baana abato abali&#331;&#331;anga ono, mu linnya lyange, ng'akkirizza nze: na buli muntu yenna anzikiriza nze, takkiriza nze, wabula oli eyantuma.</VERS>
      <VERS vnumber="38">Awo Yokaana n'amugamba nti Omuyigiriza, twalaba omuntu ng'agoba dayimooni mu linnya lyo; ne tumugaana, kubanga teyayita naffe.</VERS>
      <VERS vnumber="39">Naye Yesu n'agamba nti Temumugaananga: kubanga tewali muntu anaakolanga eky'amagero mu linnya lyange ate amangu ago n'anvuma.</VERS>
      <VERS vnumber="40">Kubanga atali mulabe waffe ng'ali ku lwaffe.</VERS>
      <VERS vnumber="41">Kubanga buli muntu anaabanywesanga mmwe ekikompe ky'amazzi kubanga muli ba Kristo, mazima mbagamba nti talibulwa mpeera ye n'akatono.</VERS>
      <VERS vnumber="42">Na buli muntu aneesittazanga omu ku abo abato abanzikiriza, waakiri oyo okusibibwa olubengo olunene mu bulago bwe asuulibwe mu nnyanja.</VERS>
      <VERS vnumber="43">Omukono gwo bwe gukwesittazanga, ogutemangako; waakiri ggwe okuyingira mu bulamu, ng'obuliddwako ekitundu, okusinga okugenda mu Ggeyeena ng'olina emikono gyombi, mu muliro ogutazikira;</VERS>
      <VERS vnumber="44">envunyu yaabwe gye tefiira so n'omuliro teguzikira.</VERS>
      <VERS vnumber="45">N'okugulu kwo bwe kukwesittazanga, okutemangako: waakiri ggwe okuyingira mu bulamu ng'obuliddwako okugulu, okusinga okusuulibwa mu Ggeyeena, ng'olina amagulu gombi;</VERS>
      <VERS vnumber="46">envunyu yaabwe gye tefiira so n'omuliro teguzikira.</VERS>
      <VERS vnumber="47">N'eriiso lyo bwe likwesittazanga, oliggyangamu; waakiri ggwe okuyingira mu bwakabaka bwa Katonda ng'oli wa ttulu, okusinga okusuulibwa mu Ggeyeena, ng'olina amaaso gombi;</VERS>
      <VERS vnumber="48">envunyu yaabwe gye tefiira, so n'omuliro teguzikira.</VERS>
      <VERS vnumber="49">Kubanga buli muntu alirungibwamu omuliro.</VERS>
      <VERS vnumber="50">Omunnyo mulungi: naye omunnyo bwe guggwaamu ensa mulizzaamu ki? Mmwe mubeere n'omunnyo munda wammwe, mutabagane mwekka na mwekka.</VERS>
    </CHAPTER>
    <CHAPTER cnumber="10">
      <VERS vnumber="1">Awo n'agolokoka n'avaayo, n'ajja mu mbibi ez'e Buyudaaya n'emitala wa Yoludaani: ebibiina bingi ne biku&#331;&#331;aanira w'ali nate; nga bwe yayisanga n'abayigiriza nate.</VERS>
      <VERS vnumber="2">Awo Abafalisaayo ne bajja gy'ali, ne bamubuuza nti Kirungi omuntu okugobanga mukazi we? nga bamukema.</VERS>
      <VERS vnumber="3">Naye n'addamu n'abagamba nti Musa yabalagira atya?</VERS>
      <VERS vnumber="4">Ne bagamba nti Musa yakkiriza okuwandiikanga ebbaluwa ey'okugoba; alyoke agobebwenga.</VERS>
      <VERS vnumber="5">Naye Yesu n'abagamba nti Olw'obukakanyavu bw'emitima gyammwe kyeyava abawandiikira etteeka lino.</VERS>
      <VERS vnumber="6">Naye okuva ku lubereberye lw'okutonda, yabatonda omusajja n'omukazi.</VERS>
      <VERS vnumber="7">Omuntu kyanaavanga aleka kitame ne nnyina ne yeegatta ne mukazi we;</VERS>
      <VERS vnumber="8">nabo bombi banaabanga omubiri gumu: kale nga tebakyali babiri nate, wabula omubiri gumu.</VERS>
      <VERS vnumber="9">Kale Katonda kye yagatta awamu, omuntu takyawukanyanga.</VERS>
      <VERS vnumber="10">Awo ate mu nnyumba abayigirizwa ne bamubuuza ekigambo ekyo.</VERS>
      <VERS vnumber="11">N'abagamba nti Buli muntu yenna anaagobanga mukazi we, n'awasa omulala, ng'ayenze okumusobya;</VERS>
      <VERS vnumber="12">naye yennyini bw'anaanobanga ewa bba, n'afumbirwa omulala, ng'ayenze.</VERS>
      <VERS vnumber="13">Awo ne bamuleetera abaana abato, okubakomako: abayigirizwa be ne bajunga abaabaleeta.</VERS>
      <VERS vnumber="14">Naye Yesu bwe yalaba n'asunguwala, n'abagamba nti Mukkirize abaana abato bajje gye ndi; so temubagaana; kubanga abafaanana nga bano obwakabaka bwa Katonda bwe bwabwe:</VERS>
      <VERS vnumber="15">Mazima mbagamba nti Buli atakkirizenga bwakabaka bwa Katonda ng'omwana omuto, talibuyingiramu n'akatono.</VERS>
      <VERS vnumber="16">N'abawambaatira, n'abawa omukisa, ng'abassaako emikono.</VERS>
      <VERS vnumber="17">Bwe yali ng'agenda mu kkubo, omu n'ajja gy'ali ng'addukana, n'amufukaamirira, n'amubuuza nti Omuyigiriza omulungi, naakola ntya okusikira obulamu obutaggwaawo? Yesu n'amugamba nti Ompitira ki omulungi? tewali mulungi wabula omu, ye Katonda.</VERS>
      <VERS vnumber="18">Yesu n'amugamba nti Ompitira ki omulungi? tewali mulungi wabula omu, ye Katonda.</VERS>
      <VERS vnumber="19">Omanyi amateeka, Tottanga, Toyendanga, Tobbanga, Towaayirizanga, Tolyazaamaanyanga, Ossangamu ekitiibwa kitaawo ne nnyoko.</VERS>
      <VERS vnumber="20">N'amugamba nti Omuyigiriza, ebyo byonna nnabikwata okuva mu buto bwange.</VERS>
      <VERS vnumber="21">Yesu bwe yamutunuulira n'amwagala, n'amugamba nti Oweebuuseeko ekigambo kimu: genda otunde byonna by'oli nabyo, ogabire abaavu, naawe oliba n'obugagga mu ggulu: olyoke ojje ongoberere.</VERS>
      <VERS vnumber="22">Naye n'atokooterera olw'ekigambo ekyo, n'agenda ng'anakuwadde; kubanga yali alina ebintu bingi.</VERS>
      <VERS vnumber="23">Awo Yesu ne yeetoolooza amaaso, n'agamba abayigirizwa be nti Nga kizibu abagagga okuyingira mu bwakabaka bwa Katonda!</VERS>
      <VERS vnumber="24">Abayigirizwa ne beewuunya ebigambo bye. Naye Yesu n'addamu nate, n'abagamba nti Abaana, nga kizibu abo abeesiga obugagga okuyingira mu bwakabaka bwa Katonda!</VERS>
      <VERS vnumber="25">Kye kyangu e&#331;&#331;amira okuyita mu nnyindo y'empiso, okukira omugagga okuyingira mu bwakabaka bwa Katonda.</VERS>
      <VERS vnumber="26">Ne bawuniikirira nnyo, ne bamugamba nti Kale ani ayinza okulokoka?</VERS>
      <VERS vnumber="27">Awo Yesu n'abatunuulira n'agamba nti Mu bantu tekiyinzika, naye si bwe kityo eri Katonda; kubanga byonna biyinzika eri Katonda.</VERS>
      <VERS vnumber="28">Awo Peetero n'atanula okumugamba nti Laba, ffe twaleka byonna, ne tukugoberera.</VERS>
      <VERS vnumber="29">Yesu n'agamba nti Mazima mbagamba nti Tewali eyaleka ennyumba, oba ab'oluganda, oba bannyina, oba nnyina, oba kitaawe, oba abaana, oba ebyalo, ku lwange n'olw'enjiri,</VERS>
      <VERS vnumber="30">ataliweebwa emirundi kikumi mu biro bino ebya kaakano, ennyumba, n'ab'oluganda, ne bannyina ne bannyaabwe, n'abaana, n'ebyalo, n'okuyigganyizibwa; ne mu mirembe egigenda okujja obulamu obutaggwaawo.</VERS>
      <VERS vnumber="31">Naye bangi ab'olubereberye abaliba ab'oluvannyuma; n'ab'oluvannyuma abaliba ab'olubereberye.</VERS>
      <VERS vnumber="32">Baali mu kkubo nga bambuka e Yerusaalemi; ne Yesu yali ng'abakulembedde, ne beewuunya, na bali abaagoberera ne batya: Awo nate n'atwala ekkumi n'ababiri, n'atanula okubabuulira ebigambo ebigenda okumubaako, nti</VERS>
      <VERS vnumber="33">Laba, twambuka e Yerusaalemi; Omwana w'omuntu aliweebwayo eri bakabona abakulu n'abawandiisi; balimusalira omusango okumutta, balimuwaayo eri ab'amawanga:</VERS>
      <VERS vnumber="34">balimuduulira, balimuwandira amalusu, balimukuba, balimutta; bwe waliyitawo ennaku essatu alizuukira.</VERS>
      <VERS vnumber="35">Awo Yakobo ne Yokaana, abaana ba Zebbedaayo, ne basembera w'ali, ne bamugamba nti Omuyigiriza, twagala otukolere kyonna kyonna kye tunaakusaba.</VERS>
      <VERS vnumber="36">N'abagamba nti Mwagala mbakolere ki?</VERS>
      <VERS vnumber="37">Ne bamugamba nti Tuwe tutuule, omu ku mukono gwo ogwa ddyo, n'omulala ku mukono gwo ogwa kkono, mu kitiibwa kyo.</VERS>
      <VERS vnumber="38">Naye Yesu n'abagamba nti Temumanyi kye musaba. Muyinza okunywa ku kikompe kye nnywako nze? oba okubatizibwa n'okubatiza kwe mbatizibwamu nze?</VERS>
      <VERS vnumber="39">Ne bamugamba nti Tuyinza. Yesu n'abagamba nti Ekikompe nze kye nnywako mulinywako; n'okubatiza kwe mbatizibwamu nze mulibatizibwa;</VERS>
      <VERS vnumber="40">naye okutuula ku mukono gwange ogwa ddyo oba ku gwa kkono, si nze nkugaba, naye kw'abo be kwategekerwa.</VERS>
      <VERS vnumber="41">Awo ekkumi bwe baawulira, ne batanula okusunguwalira Yakobo ne Yokaana.</VERS>
      <VERS vnumber="42">Yesu n'abayita, n'abagamba nti Mumanyi ng'abo abaalowoozebwa okufuga ab'amawanga babafuza amaanyi; n'abakulu baabwe babatwala lwa mpaka.</VERS>
      <VERS vnumber="43">Naye mu mmwe tekiri bwe kityo: naye buli ayagala okubeera omukulu mu mmwe anaabanga muweereza wammwe;</VERS>
      <VERS vnumber="44">na buli ayagala okuba ow'olubereberye mu mmwe anaabanga muddu wa bonna.</VERS>
      <VERS vnumber="45">Kubanga mazima Omwana w'omuntu teyajja kuweerezebwa, wabula okuweereza, n'okuwaayo obulamu bwe okununula abangi.</VERS>
      <VERS vnumber="46">Awo ne batuuka e Yeriko: bwe yava mu Yeriko n'abayigirizwa be, n'ekibiina kinene, omwana wa Timaayo, Batiimaayo, omusabi omuzibe w'amaaso, yali atudde ku mabbali g'ekkubo.</VERS>
      <VERS vnumber="47">Awo bwe yawulira nga Yesu Omunazaaleesi ye wuuyo, n'atanula okwogerera waggulu n'okugamba nti Omwana wa Dawudi, Yesu, onsaasire.</VERS>
      <VERS vnumber="48">Bangi ne bamuboggolera okusirika: naye ne yeeyongera nnyo okwogerera waggulu nti Omwana wa Dawudi, onsaasire:</VERS>
      <VERS vnumber="49">Awo Yesu n'ayimirira n'agamba nti Mumuyite. Ne bayita omuzibe w'amaaso, ne bamugamba nti Guma omwoyo; golokoka, akuyita.</VERS>
      <VERS vnumber="50">Naye n'asuula olugoye lwe, n'asituka, n'ajja eri Yesu.</VERS>
      <VERS vnumber="51">Yesu n'amuddamu, n'agamba nti Oyagala nkukole ntya? Omuzibe w'amaaso n'amugamba nti Labooni, njagala nzibule.</VERS>
      <VERS vnumber="52">Awo Yesu n'amugamba nti Genda; okukkiriza kwo kukuwonyezza. Amangu ago n'azibula, n'amugoberera mu kkubo.</VERS>
    </CHAPTER>
    <CHAPTER cnumber="11">
      <VERS vnumber="1">Awo bwe baali banaatera okutuuka e Yerusaalemi nga batuuse e Besufaage n'e Bessaniya, ku lusozi olwa Zeyituuni, n'atuma ku bayigirizwa be babiri,</VERS>
      <VERS vnumber="2">n'abagamba nti Mugende mu mbuga ebali mu maaso: amangu ago bwe munaayingira omwo, munaalaba omwana gw'endogoyi ogusibiddwa, oguteebagalwangako muntu n'akatono; muguyimbule, muguleete.</VERS>
      <VERS vnumber="3">Omuntu bw'abagamba nti Mukola ki ekyo? mugamba nti Mukama waffe ye agwetaaga; amangu ago anaaguweereza eno.</VERS>
      <VERS vnumber="4">Ne bagenda, ne basanga omwana gw'endogoyi nga gusibiddwa ku mulyango ebweru mu luguudo; ne baguyimbula.</VERS>
      <VERS vnumber="5">Abamu ku abo abaali bayimirikide awo ne babagamba nti Mukola ki okuyimbula omwana gw'endogoyi?</VERS>
      <VERS vnumber="6">Ne babagamba nga Yesu bwe yabagamba: ne babaleka.</VERS>
      <VERS vnumber="7">Ne baleeta omwana gw'endogoyi eri Yesu, ne bagusuulako engoye zaabwe; n'agwebagala.</VERS>
      <VERS vnumber="8">Bangi ne baaliira engoye zaabwe mu kkubo; abalala ne baaliira amalagala g'emiti, ge baatema mu nnimiro.</VERS>
      <VERS vnumber="9">Abaali bakulembedde n'abaali bava ennyuma ne boogerera waggulu nti Ozaana; Aweereddwa omukisa ajja mu linnya lya Mukama:</VERS>
      <VERS vnumber="10">Buweereddwa omu kisa obwakabaka obujja, obwajjajja ffe Dawudi: Ozaana waggulu ennyo.</VERS>
      <VERS vnumber="11">N'atuuka ku Yerusaalemi n'ayingira mu yeekaalu; bwe yamala okwetoolooza amaaso okulaba byonna, obudde bwali nga buwungeera, n'afuluma n'agenda e Bessaniya n'ekkumi n'ababiri.</VERS>
      <VERS vnumber="12">Awo bwe bwakya enkya, bwe baali bavudde mu Bessaniya n'alumwa enjala.</VERS>
      <VERS vnumber="13">Awo bwe yalengera omutiini oguliko amalagala n'agutuukako, era wozzi alabeko ekintu: awo bwe yagutuukako, n'atalabako kintu wabula amalagala kubanga si bye byali ebiro by'ettiini.</VERS>
      <VERS vnumber="14">N'addamu n'agugamba nti Okusooka leero okutuusa emirembe n'emirembe omuntu talyanga ku bibala byo. Abayigirizwa be ne bawulira.</VERS>
      <VERS vnumber="15">Awo ne batuuka e Yerusaalemi, n'ayingira mu yeekaalu n'asooka okugoba abaali batunda n'abagulira mu yeekaalu, n'avuunika emmeeza ez'abawaanyisa effeeza, n'entebe z'abo abaali batunda amayiba;</VERS>
      <VERS vnumber="16">n'ataganya muntu okuyisa ekibya mu yeekaalu.</VERS>
      <VERS vnumber="17">N'ayigiriza, n'abagamba nti Tekyawandiikibwa nti Ennyumba yange eneeyitibwanga nnyumba ya kusabirangamu amawanga gonna? naye mmwe mugifudde mpuku ya banyazi.</VERS>
      <VERS vnumber="18">Bakabona abakulu n'abawandiisi bwe baakiwulira, ne basala amagezi bwe banaamutta: kubanga baamutya, kubanga ebibiina byonna baawuniikirira olw'okuyigiriza kwe.</VERS>
      <VERS vnumber="19">Awo buli kawungeezi yafulumanga mu kibuga.</VERS>
      <VERS vnumber="20">Awo bwe bwakya enkya bwe baali nga bayita, ne balaba omutiini nga guvudde ku kikolo okukala.</VERS>
      <VERS vnumber="21">Peetero bwe yajjukira n'amugamba nti Labbi, laba, omutiini gwe wakolimira gukaze.</VERS>
      <VERS vnumber="22">Yesu n'addamu n'abagamba nti Mube n'okukkiriza mu Katonda.</VERS>
      <VERS vnumber="23">Mazima mbagamba nti Buli aligamba olusozi luno nti Sigulibwa; osuulibwe mu nnyanja; nga tabuusabuusa mu mutima gwe naye ng'akkiza nga kyayogera kikolebwa, alikiweebwa.</VERS>
      <VERS vnumber="24">Kyenva mbagamba nti Ebigambo byonna byonna bye musaba n'okwegayirira, mukkirize ga mubiweereddwa, era mulibifuna.</VERS>
      <VERS vnumber="25">Awo bwe munaayimiriranga nga musaba, musonyiwenga, bwe mubanga n'ekigambo ku muntu; ne Kitammwe ali mu ggulu abasonyiwe ebyonoono byammwe.</VERS>
      <VERS vnumber="26">Naye bwe mutasonyiwa, era ne Kitammwe ali mu ggulu talisonyiwa byonoono byammwe.</VERS>
      <VERS vnumber="27">Ate ne batuuka e Yerusaalemi; awo bwe yali ng'atambula mu yeekaalu, ne bajja w'ali bakabona abakulu n'abawandiisi n'abakadde;</VERS>
      <VERS vnumber="28">ne bamugamba nti Buyinza ki obukukoza bino? Oba ani eyakuwa obuyinza buno okukola bino?</VERS>
      <VERS vnumber="29">Awo Yesu n'abagamba nti Naye kambabuuze mmwe ekigambo kimu, munziremu, nange nnaabuulira mmwe obuyinza bwe buli obunkoza bino.</VERS>
      <VERS vnumber="30">Okubatiza kwa Yokaana kwava mu ggulu, nantiki mu bantu? munziremu.</VERS>
      <VERS vnumber="31">Ne beebuuzaganya bokka na bokka nga bagamba nti Bwe tunaagamba nti Kwava mu ggulu; anaagamba nti Kale kiki ekyabalobera okumukkiriza?</VERS>
      <VERS vnumber="32">Naye bwe tunaagamba nti Kwava mu bantu  - baatya abantu; kubanga bonna baalowooza mazima Yokaana okuba nnabbi.</VERS>
      <VERS vnumber="33">Ne baddamu Yesu, ne bamugamba nti Tetumanyi. Yesu n'abagamba nti Era nange siibabuulire obuyinza bwe buli obunkoza bino.</VERS>
    </CHAPTER>
    <CHAPTER cnumber="12">
      <VERS vnumber="1">N'atanula okwogerera nabo mu ngero. Omuntu yasimba olusuku lw'emizabbibu, n'alusibako olukomera, n'asimamu essogolero, n'azimbamu ekigo, n'alupangisaamu abalimi, n'atambula mu nsi endala.</VERS>
      <VERS vnumber="2">Awo omwaka bwe gwatuuka n'atuma omuddu eri abalimi, abalimi bamuwe ebibala by'emizabbibu gye.</VERS>
      <VERS vnumber="3">Ne bamukwata, ne bamukuba, n'addayo ngalo nsa.</VERS>
      <VERS vnumber="4">Ate n'abatumira omuddu omulala, oyo ne bamwasa olubale, ne bamuswaza.</VERS>
      <VERS vnumber="5">N'atuma omulala; oyo ne bamutta: n'abalala bangi; abamu nga babakuba, abalala nga babatta.</VERS>
      <VERS vnumber="6">Yali ng'alina omu, omwana omwagalwa: oluvannyuma n'amutuma gye baali, ng'agamba nti Banassaamu ekitiibwa omwana wange.</VERS>
      <VERS vnumber="7">Naye abalimi bali ne bagambagana bokka na bokka nti Ono ye musika, kale tumutte, n'obusika buliba bwaffe.</VERS>
      <VERS vnumber="8">Ne bamukwata, ne bamutta, ne bamusuula ebweru w'olusuku lw'emizabbibu.</VERS>
      <VERS vnumber="9">Kale alibakola atya nannyini lusuku lw'emizabbibu? Alijja alizikiriza abalimi, n'olusuku lw'emizabbibu aliruwa balala.</VERS>
      <VERS vnumber="10">Temusomanga n'akatono ekyo ekyawandiikibwa nti Ejjinja abazimbi lye baagaana, Eryo lyafuulibwa omutwe ogw'oku nsonda:</VERS>
      <VERS vnumber="11">Ekyo kyava eri Mukama, Era kya kitalo mu maaso gaffe?</VERS>
      <VERS vnumber="12">Ne basala amagezi okumukwata; ne batya ebibiina: kubanga baategeera ng'ageredde ku bo olugero olwo: ne bamuleka, ne bagenda.</VERS>
      <VERS vnumber="13">Ne batuma gy'ali ab'omu Bafalisaayo n'Abakerodiyaani okumutega mu bigambo.</VERS>
      <VERS vnumber="14">Awo bwe bajja, ne bamugamba nti Omuyigiriza, tumanyi ggwe ng'oli wa mazima, so ebigambo by'omuntu yenna tobissaako mwoyo: kubanga tososola mu bantu, naye oyigiriza ekkubo lya Katonda mu mazima: kale kirungi okuwanga Kayisaali omusolo, nantiki si weewaawo?</VERS>
      <VERS vnumber="15">Tuwengayo, oba tetuwangayo? Naye bwe yategeera bunnanfuusi bwabwe, n'abagamba nti Munkemera ki? Mundeetere eddinaali, ngirabe.</VERS>
      <VERS vnumber="16">Ne bagireeta. N'abagamba nti Ekifaananyi kino n'obuwandiikeko buno by'ani? Ne bamugamba nti Bya Kayisaali.</VERS>
      <VERS vnumber="17">Yesu n'abagamba nti Ebya Kayisaali mumuwenga Kayisaali, n'ebya Katonda mumuwenga Katonda. Ne bamwewuunya nnyo.</VERS>
      <VERS vnumber="18">Awo Abasaddukaayo, abagamba nti tewali kuzuukira, ne bajja w'ali; ne bamubuuza ne bagamba nti</VERS>
      <VERS vnumber="19">Omuyigiriza, Musa yatuwandiikira nti Muganda w'omuntu bw'afanga, n'aleka mukazi we, nga talese mwana, muganda we atwalanga mukazi we, n'assizaawo muganda we ezzadde.</VERS>
      <VERS vnumber="20">Kale waaliwo ab'oluganda musanvu: ow'olubereberye n'awasa omukazi, n'afa, n'atalekaawo zzadde;</VERS>
      <VERS vnumber="21">ow'okubiri n'amuwasa n'afa, era naye n'atalekaawo zzadde; n'ow'okusatu bw'atyo:</VERS>
      <VERS vnumber="22">bonna omusanvu ne batalekaawo zzadde. Oluvannyuma bonna nga baweddewo n'omukazi n'afa.</VERS>
      <VERS vnumber="23">Kale bwe balizuukira aliba muka ani ku bo? kubanga bonna omusanvu baamuwasa.</VERS>
      <VERS vnumber="24">Yesu n'abagamba nti Si kyemuva mukyama nga temumanyi ebyawandiikibwa newakubadde amaanyi ga Katonda?</VERS>
      <VERS vnumber="25">Kubanga bwe balizuukira mu bafu tebaliwasa, so tebaliwayira; naye baliba nga bamalayika ab'omu ggulu.</VERS>
      <VERS vnumber="26">Naye eby'abafu okuzuukizibwa; temusomanga mu kitabo kya Musa ku Kisaka, Katonda bwe yamubuulira ng'agamba nti Nze ndi Katonda wa Ibulayimu, era Katonda wa Isaaka, era Katonda wa Yakobo?</VERS>
      <VERS vnumber="27">Si Katonda wa bafu, naye wa balamu: mukyama nnyo.</VERS>
      <VERS vnumber="28">Awo omu ku bawandiisi n'ajja n'awulira nga beebuuzaganya bokka na bokka, n'amanya ng'abazzeemu bulungi, n'amubuuza nti Tteeka ki ery'olubereberye ku gonna?</VERS>
      <VERS vnumber="29">Yesu n'addamu nti Ery'olubereberye lye lino nti Wulira Isiraeri; Mukama Katonda waffe, Mukama ye omu;</VERS>
      <VERS vnumber="30">era yagalanga Mukama Katonda wo n'omutima gwo gwonna, n'obulamu bwo bwonna, n'amagezi go gonna, n'amaanyi go gonna.</VERS>
      <VERS vnumber="31">Ery'okubiri lye lino nti Yagalanga muliraanwa wo nga bwe weeyagala wekka. Tewali tteeka ddala erisinga ago obukulu.</VERS>
      <VERS vnumber="32">Omuwandiisi n'amugamba nti Mazima, Omuyigiriza, oyogedde bulungi nga Katonda ali omu so tewali mulala wabula ye:</VERS>
      <VERS vnumber="33">n'okumwagala n'omutima gwonna, n'okutegeera kwonna, n'amaanyi gonna, n'okwagala muliraanwa wo nga bwe weeyagala wekka kusinga nnyo ebiweebwayo byonna ebiramba ebyokebwa ne ssaddaaka.</VERS>
      <VERS vnumber="34">Awo Yesu bwe yalaba ng'amuzzeemu ng'omutegeevu, n'amugamba nti Toli wala obwakabaka bwa Katonda. Awo ne wataba muntu aya&#331;&#331;anga okumubuuza nate.</VERS>
      <VERS vnumber="35">Yesu n'addamu n'agamba ng'ayigiriza mu yeekaalu nti Abawandiisi ekibagambya ki nti Kristo mwana wa Dawudi?</VERS>
      <VERS vnumber="36">Dawudi yennyini yagamba mu Mwoyo Omutukuvu nti Mukama yagamba Mukama wange nti Tuula ku mukono gwange ogwa ddyo, Okutuusa lwe ndifuula abalabe bo entebe y'ebigere byo.</VERS>
      <VERS vnumber="37">Dawudi yennyini amuyita Mukama we, abeera atya omwana we? Ab'omu kibiina ne bamuwulira n'essanyu.</VERS>
      <VERS vnumber="38">Awo mu kuyigiriza kwe n'abagamba nti Mwekuume abawandiisi abaagala okutambula nga bambadde engoye empanvu, n'okulamusibwa mu butale,</VERS>
      <VERS vnumber="39">n'entebe ez'oku manjo mu maku&#331;&#331;aaniro n'ebifo eby'ekitiibwa mu mbaga;</VERS>
      <VERS vnumber="40">abalya ennyumba za bannamwandu, era abasaba ennyo mu bunnanfuusi; abo balizza omusango ogusinga obunene.</VERS>
      <VERS vnumber="41">N'atuula okwolekera eggwanika, n'alaba ebibiina bwe bisuula effeeza mu ggwanika: bangi abaali abagagga abaasuulamu ebingi.</VERS>
      <VERS vnumber="42">Awo nnamwandu omu omwavu n'ajja, n'asuulamu ebitundu bibiri, ye kodulante.</VERS>
      <VERS vnumber="43">N'ayita abayigirizwa be, n'abagamba nti Mazima mbagamba nti Nnamwandu ono omwavu asuddemu bingi okusinga bonna abasuula mu ggwanika:</VERS>
      <VERS vnumber="44">kubanga bonna basuddemu ku bibafikkiridde; naye oyo mu kwetaaga kwe asuddemu byonna by'ali nabyo; bwe bulamu bwe bwonna.</VERS>
    </CHAPTER>
    <CHAPTER cnumber="13">
      <VERS vnumber="1">Awo bwe yafuluma mu yeekaalu, omu ku bayigirizwa be n'amugamba nti Omuyigiriza, laba, amayinja gano bwe gali, n'enzimba eno bw'eri.</VERS>
      <VERS vnumber="2">Yesu n'amugamba nti Olaba enzimba eno ennene? teririrekebwa wano jjinja eriri ku jjinja eritalisuulibwa wansi.</VERS>
      <VERS vnumber="3">Bwe yali atudde ku lusozi olwa Zeyituuni ng'ayolekedde yeekaalu, Peetero ne Yakobo ne Yokaana ne Andereya ne bamubuuza mu kyama nti</VERS>
      <VERS vnumber="4">Tubuulire, ebyo biribaawo ddi? n'akabonero ki ak'ebyo nga bigenda okutuukirizibwa byonna?</VERS>
      <VERS vnumber="5">Yesu n'asooka okubagamba nti Mwekuume, omuntu yenna tabakyamyanga.</VERS>
      <VERS vnumber="6">Bangi abalijja mu linnya lyange nga boogera nti Nze nzuuyo; era balikyamya bangi.</VERS>
      <VERS vnumber="7">Awo bwe muwuliranga entalo n'ettutumo ly'entalo; temweraliikiriranga: kibigwanira okubaawo; naye enkomerero ng'ekyali.</VERS>
      <VERS vnumber="8">Kubanga eggwanga lirirumba ggwanga linnaalyo, n'obwakabaka obw'akabaka bunnaabwo: walibaawo ebikankano mu bifo bingi; walibaawo enjala: ebyo lwe lubereberye lw'okulumwa.</VERS>
      <VERS vnumber="9">Naye mwekuume mwekka: kubanga balibawaayo mu nkiiko: mulikubirwa ne mu maku&#331;&#331;aaniro; era muliyimirira mu maaso g'abaamasaza ne bakabaka ku lwange, okubeera abajulirwa mu bo.</VERS>
      <VERS vnumber="10">Enjiri kigigwanira okumala okubuulirwa amawanga gonna.</VERS>
      <VERS vnumber="11">Era bwe babatwalanga okubawaayo, temusookanga kweraliikirira bwe munaayogera: naye kyonna kyonna kye muweebwanga mu kiseera ekyo, ekyo kye mwogeranga, kubanga si mmwe mwogera, wabula Omwoyo Omutukuvu.</VERS>
      <VERS vnumber="12">Ow'oluganda anaawangayo muganda we okumutta, ne kitaawe w'omwana anaamuwangayo; abaana banaajeemeranga abaabazaala, banaabassanga.</VERS>
      <VERS vnumber="13">Munaakyayibwanga bonna olw'erinnya lyange: naye agumiikiriza okutuusa enkomerero oyo ye alirokoka.</VERS>
      <VERS vnumber="14">Naye bwe muliraba eky'omuzizo ekizikiriza nnabbi Danyeri kye yayogerako nga kiyimiridde awatakisaanira (asomamu ategeere), kale abali mu Buyudaaya baddukire ku nsozi;</VERS>
      <VERS vnumber="15">ali waggulu ku nju takkanga, so tayingiranga kuggyamu kintu mu nju ye:</VERS>
      <VERS vnumber="16">n'ali mu lusuku taddanga kutwala lugoye lwe.</VERS>
      <VERS vnumber="17">Naye ziribasanga abali embuto; n'abayonsa mu nnaku ezo.</VERS>
      <VERS vnumber="18">Musabe bireme okutuukira mu biro eby'empewo.</VERS>
      <VERS vnumber="19">Kubanga ennaku ezo ziriba za kulabiramu nnaku, nga tezibangawo bwe zityi kasookedde Katonda atonda ebyatondebwa okutuusa kaakano, so teziriba.</VERS>
      <VERS vnumber="20">So singa Mukama teyasala ku nnaku ezo, tewandirokose mubiri gwonna: naye olw'abalonde be yalonda yazisalako ennaku.</VERS>
      <VERS vnumber="21">Mu biro ebyo omuntu bw'abagambanga nti Laba, Kristo ali wano; oba ali eyo; temukkirizanga:</VERS>
      <VERS vnumber="22">kubanga bakristo ab'obulimba ne bannabbi ab'obulimba baliyimuka, balikola obubonero n'ebyewuunyo, okukyamya, oba nga kiyinzika abalonde.</VERS>
      <VERS vnumber="23">Naye mwekuume mmwe: laba, mbabuulidde byonna nga tebinnabaawo.</VERS>
      <VERS vnumber="24">Naye mu nnaku ezo, okulaba ennaku okwo nga kuwedde, enjuba erizikizibwa n'omwezi tegulyaka musana gwagwo,</VERS>
      <VERS vnumber="25">n'emmunyeenye ziriba nga zigwa okuva mu ggulu, n'amaanyi ag'omu ggulu galikankana.</VERS>
      <VERS vnumber="26">Kale ne balyoka balaba Omwana w'omuntu ng'ajjira mu bire n'amaanyi amangi n'ekitiibwa.</VERS>
      <VERS vnumber="27">Awo n'alyoka atuma bamalayika be, aliku&#331;&#331;aanya abalonde be okuva mu mpewo ennya okuva ku nkomerero y'ensi okutuusa ku nkomerero y'eggulu.</VERS>
      <VERS vnumber="28">Era muyigire ku mutiini olugero lwagwo: ettabi lyagwo bwe ligejja n'amalagala ne gatojjera mutegeera ng'omwaka guli kumpi</VERS>
      <VERS vnumber="29">era nammwe bwe mutyo, bwe mulabanga ebyo nga bituuse; mutegeere ng'ali kumpi, ku luggi.</VERS>
      <VERS vnumber="30">Mazima mbagamba nti Emirembe gino tegiriggwaawo n'akatono okutuusa ebyo byonna lwe birituukirira.</VERS>
      <VERS vnumber="31">Eggulu n'ensi biriggwaawo, naye ebigambo byange tebiriggwaawo n'akatono.</VERS>
      <VERS vnumber="32">Naye eby'olunaku olwo oba ekiseera ekyo tewali amanyi, newakubadde bamalayika abali mu ggulu, newakubadde Omwana, wabula Kitange.</VERS>
      <VERS vnumber="33">Mwekuumenga, mutunulenga, musabenga: kubanga temumanyi biro we birituukira.</VERS>
      <VERS vnumber="34">Ng'omuntu eyaleka ennyumba ye n'atambula mu nsi endala ng'awadde abaddu be obuyinza, buli muntu omulimu gwe n'alagira omuggazi okutunula.</VERS>
      <VERS vnumber="35">Kale mutunule: kubanga temumanyi mukama w'ennyumba w'alijjira, oba kawungeezi, oba ttumbi, oba ng'enkoko ekookolima, oba nkya;</VERS>
      <VERS vnumber="36">atera okujja amangu ago n'abasanga nga mwebase.</VERS>
      <VERS vnumber="37">Era kye mbagamba mmwe mbagamba bonna nti Mutunule.</VERS>
    </CHAPTER>
    <CHAPTER cnumber="14">
      <VERS vnumber="1">Awo bwe waali wakyabulayo ennaku bbiri, embaga y'Okuyitako n'emigaati egitazimbulukuswa etuuke: bakabona abakulu n'abawandiisi ne basala amagezi bwe banaamukwata mu lukwe n'okumutta:</VERS>
      <VERS vnumber="2">kubanga baagamba nti Si ku lunaku lwa mbaga, mpozzi waleme okubaawo akeegugungo mu bantu.</VERS>
      <VERS vnumber="3">Awo bwe yali mu Bessaniya mu nnyumba ya Simooni omugenge, ng'atudde ku mmere, omukazi eyalina eccupa ey'amafuta ag'omugavu ogw'omuwendo omungi ennyo n'ajja, n'ayasa eccupa, amafuta n'agafuka ku mutwe gwe.</VERS>
      <VERS vnumber="4">Naye waaliwo mu bo abamu abaasunguwala nga bagamba nti Amafuta gafudde ki bwe gatyo?</VERS>
      <VERS vnumber="5">Kubanga amafuta gano bandiyinzizza okugatundamu eddinaali ebikumi bisatu n'okusingawo n'okugabira abaavu. Ne bamwemulugunyiza.</VERS>
      <VERS vnumber="6">Naye Yesu n'agamba nti Mumuleke; mumunakuwaliza ki? ankoledde ekikolwa ekirungi.</VERS>
      <VERS vnumber="7">Kubanga abaavu be muli nabo bulijjo; na buli lwe mwagala muyinza okubakola obulungi: naye nze temuli nange bulijjo.</VERS>
      <VERS vnumber="8">Akoze nga bw'ayinzizza: asoose okufuka amafuta ku mubiri gwange nga bukyali okunziika.</VERS>
      <VERS vnumber="9">Mazima mbagamba nti Enjiri buli gy'eneebuulirwanga mu nsi zonna, n'ekyo omukazi ono ky'akoze kinaayogerwangako okumujjukira.</VERS>
      <VERS vnumber="10">Awo Yuda Isukalyoti, eyali omu ku kkumi n'ababiri, n'agenda eri bakabona abakulu; okumuwaayo gye bali:</VERS>
      <VERS vnumber="11">Awo bwe baawulira, ne basanyuka, ne basuubiza okumuwa effeeza. N'asala amagezi bw'anaalaba ebbanga okumuwaayo.</VERS>
      <VERS vnumber="12">Awo ku lunaku olwasooka olw'emigaati egitazimbulukuswa lwe batta Okuyitako, abayigirizwa be ne bamugamba nti Oyagala tugende wa tutegeke gy'onooliira Okuyitako?</VERS>
      <VERS vnumber="13">N'atuma ab'oku bayigirizwa be babiri, n'abagamba nti Mugende mu kibuga, anaasisinkana nammwe omusajja nga yeetisse ensuwa y'amazzi: mumugoberere;</VERS>
      <VERS vnumber="14">yonna yonna mw'anaayingira mugambe nnannyini nnyumba nti Omuyigiriza agambye nti Ennyumba eri ludda wa mwe nnaaliira Okuyitako n'abayigirizwa bange?</VERS>
      <VERS vnumber="15">Anaabalaga ye yennyini ennyumba ennene eya waggulu eyaliiriddwa etegekeddwa: mututegekere omwo.</VERS>
      <VERS vnumber="16">Awo abayigirizwa ne bagenda ne bajja ku kibuga, ne balaba nga bwe yabagambye: ne bategeka Okuyitako.</VERS>
      <VERS vnumber="17">Awo bwe bwawungeera n'ajja n'ekkumi n'ababiri.</VERS>
      <VERS vnumber="18">Awo bwe baali batudde ku mmere, Yesu n'agamba nti Mazima mbagamba nti Omu ku mmwe alya nange anandyamu olukwe;</VERS>
      <VERS vnumber="19">ne batanula okunakuwala n'okumugamba kinnoomu nti Ye nze?</VERS>
      <VERS vnumber="20">N'abagamba nti Omu ku kkumi n'ababiri akoza nange mu kibya ye wuuyo.</VERS>
      <VERS vnumber="21">Kubanga Omwana w'omuntu agenda nga bwe kyamuwandiikwako: naye zirimusanga omuntu oyo alyamu olukwe Omwana w'omuntu! kyandibadde kirungi eri oyo singa teyazaalibwa omuntu oyo.</VERS>
      <VERS vnumber="22">Awo bwe baali balya, n'atoola omugaati, awo bwe yamala okwebaza n'agumenyamu, n'abawa, n'agamba nti Mutoole; guno gwe mubiri gwange.</VERS>
      <VERS vnumber="23">N'addira ekikompe, awo bwe yamala okweyanza, n'abawa; ne bakinywako bonna.</VERS>
      <VERS vnumber="24">N'abagamba nti Guno gwe musaayi gwange ogw'endagaano, oguyiika olw'abangi.</VERS>
      <VERS vnumber="25">Mazima mbagamba nti Sirinywa nate ku bibala ku muzabbibu, okutuusa ku lunaku luli lwe ndigunywa omuggya mu bwakabaka bwa Katonda.</VERS>
      <VERS vnumber="26">Awo bwe baamala okuyimba oluyimba, ne bafuluma ne bagenda ku lusozi olwa Zeyituuni.</VERS>
      <VERS vnumber="27">Awo Yesu n'abagamba nti Muneesittala mwenna: kubanga kyawandiikibwa nti Ndikuba omusumba, n'endiga zirisaasaana.</VERS>
      <VERS vnumber="28">Naye bwe ndimala okuzuukizibwa, ndibakulembera okugenda mu Ggaliraaya.</VERS>
      <VERS vnumber="29">Naye Peetero n'amugamba nti Newakubadde nga bonna baneesittala, naye si nze.</VERS>
      <VERS vnumber="30">Yesu n'amugamba nti Mazima nkugamba nti ggwe leero, ekiro kino, enkoko eneeba tennakookolima emirundi ebiri, ononneegaana emirundi esatu.</VERS>
      <VERS vnumber="31">Naye ne yeeyongera nnyo okwogera nti Newakubadde nga ki&#331;&#331;wanira okufiira awamu naawe, siikwegaane n'akatono. Era bonna ne bagamba bwe batyo.</VERS>
      <VERS vnumber="32">Awo ne bajja mu kifo erinnya lyakyo Gesusemane: n'agamba abayigirizwa be nti Mutuule wano mmale okusaba.</VERS>
      <VERS vnumber="33">N'atwala Peetero ne Yakobo ne Yokaana wamu naye, n'atanula okuwuniikirira n'okweraliikirira ennyo.</VERS>
      <VERS vnumber="34">N'abagamba nti Emmeeme yange eriko ennaku nnyingi, zigenda kunzita: mubeere wano, mutunule.</VERS>
      <VERS vnumber="35">N'atambulako katono, n'avuunama n'asaba, oba nga kiyinzika, ekiseera kimuyiteko.</VERS>
      <VERS vnumber="36">N'agamba nti Aba, Kitange, byonna biyinzika gy'oli; nziyaako ekikompe kino; naye si nga nze bwe njagala, wabula nga ggwe bw'oyagala.</VERS>
      <VERS vnumber="37">Awo n'ajja, n'abasanga nga beebase, n'agamba Peetero nti Simooni, weebase? tobadde na maanyi ag'okutunula n'essaawa emu eti?</VERS>
      <VERS vnumber="38">Mutunule, musabe, muleme okuyingira mu kukemebwa: omwoyo gwe gwagala, naye omubiri gwe munafu.</VERS>
      <VERS vnumber="39">Nate n'addayo, n'asaba, n'ayogera ebigambo bimu na biri.</VERS>
      <VERS vnumber="40">N'akomawo nate, n'abasanga nga beebase, kubanga amaaso gaabwe gaali gakambagga nnyo; so tebaamanya bwe banaamuddamu.</VERS>
      <VERS vnumber="41">N'ajja omulundi ogw'okusatu, n'abagamba nti Mwebakire ddala kaakano, muwummule: kinaamala; ekiseera kituuse; laba, Omwana w'omuntu aweebwayo mu mikono gy'abalina ebibi.</VERS>
      <VERS vnumber="42">Muyimuke, tugende; laba, andyamu olukwe anaatera okutuuka.</VERS>
      <VERS vnumber="43">Awo amangu ago, bwe yali akyayogera, Yuda, omu ku kkumi n'ababiri, n'ajja n'ekibiina wamu naye abaalina ebitala n'emiggo, nga bava eri bakabona abakulu, n'abawandiisi n'abakadde.</VERS>
      <VERS vnumber="44">Era oyo eyamulyamu olukwe yali abawadde akabonero ng'agamba nti Gwe nnaanywegera, nga ye wuuyo; mumukwate, mumutwale nga mumunywezezza.</VERS>
      <VERS vnumber="45">Awo bwe yatuuka, amangu ago n'ajja gy'ali n'agamba nti Labbi; n'amunywegera nnyo.</VERS>
      <VERS vnumber="46">Ne bamussaako emikono gyabwe, ne bamukwata.</VERS>
      <VERS vnumber="47">Naye omu ku abo abaali bayimiridde awo n'asowola ekitala, n'atema omuddu wa kabona asinga obukulu n'amusalako okutu.</VERS>
      <VERS vnumber="48">Awo Yesu n'addamu n'abagamba nti Munjijiridde nga bwe mujjira omunyazi; n'ebitala n'emiggo okunkwata?</VERS>
      <VERS vnumber="49">Buli lunaku nnabeeranga nammwe mu yeekaalu nga njigiriza, nga temwankwata: naye kino kikoleddwa, ebyawandiikibwa bituukirire.</VERS>
      <VERS vnumber="50">Awo bonna ne bamwabulira ne badduka.</VERS>
      <VERS vnumber="51">Awo omulenzi omu n'amugoberera, eyali yeebikkiridde olugoye olw'ekitaani lwokka ku mubiri: ne bamukwata;</VERS>
      <VERS vnumber="52">naye n'abalekera olugoye olw'ekitaani, n'adduka bwereere.</VERS>
      <VERS vnumber="53">Awo ne batwala Yesu eri kabona asinga obukulu: ne bamuku&#331;&#331;aanirako bakabona abakulu bonna n'abakadde n'abawandiisi.</VERS>
      <VERS vnumber="54">Awo Peetero n'amugoberera wala, okutuuka munda mu luggya lwa kabona asinga obukulu; yali atudde n'abaweereza ng'ayota omuliro.</VERS>
      <VERS vnumber="55">Awo bakabona abakulu n'ab'omu lukiiko bonna ne banoonyeza Yesu abajulirwa ab'okumussa, so ne batabalaba:</VERS>
      <VERS vnumber="56">Kubanga abaamuwaayiriza eby'obulimba bangi, so n'okuwaayiriza kwabwe tekwali kumu.</VERS>
      <VERS vnumber="57">Awo abamu ne bayimuka ne bamuwaayiriza, nga bagamba nti</VERS>
      <VERS vnumber="58">Ffe twamuwulira ng'agamba nti Ndimenya yeekaalu eno eyakolebwa n'emikono, ne mu nnaku ssatu ndizimba endala etalikolebwa na mikono.</VERS>
      <VERS vnumber="59">So n'okuwaayiriza kwabwe okwo nakwo tekwali kumu.</VERS>
      <VERS vnumber="60">Awo kabona asinga obukulu n'ayimirira wakati, n'abuuza Yesu, ng'agamba nti Ggwe toyanukula n'akatono? kiki kye bakulumiriza bano?</VERS>
      <VERS vnumber="61">Naye n'asirika busirisi, n'atayanukula n'akatono. Nate kabona asinga obukulu n'amugamba nti Ggwe Kristo, Omwana w'oyo eyeebazibwa?</VERS>
      <VERS vnumber="62">Yesu n'agamba nti Nze nzuuno; nammwe muliraba Omwana w'omuntu ng'atudde ku mukono ogwa ddyo ogw'amaanyi, ng'ajja n'ebire eby'eggulu.</VERS>
      <VERS vnumber="63">Awo kabona asinga obukulu n'ayuza engoye ze, n'agamba nti Twetaagira ki nate abajulirwa?</VERS>
      <VERS vnumber="64">Muwulidde obuvvoozi bwe: mulowooza mutya? Bonna ne bamusalira omusango ng'asaanira okufa.</VERS>
      <VERS vnumber="65">Awo abamu ne batanula okumuwandira amalusu, n'okumubikka mu maaso, n'okumukuba ebikonde n'okumugamba nti Lagula: abaweereza ne bamutwala nga bamukuba empi.</VERS>
      <VERS vnumber="66">Awo Peetero bwe yali wansi mu luggya, omu ku bazaana ba kabona asinga obukulu n'ajja;</VERS>
      <VERS vnumber="67">awo bwe yalaba Peetero ng'ayota omuliro, n'amutunuulira, n'agamba nti Naawe wali n'Omunazaaleesi, Yesu.</VERS>
      <VERS vnumber="68">Naye ye ne yeegaana ng'agamba nti Simanyi, so sitegeera ky'oyogera: n'agenda ebweru mu kisasi; enkoko n'ekookolima.</VERS>
      <VERS vnumber="69">Awo omuzaana n'amulaba, n'atanula nate okubagamba abaali bayimiridde awo nti Ono w'ewaabwe.</VERS>
      <VERS vnumber="70">Naye ne yeegaana nate. Awo bwe waayitawo ekiseera kitono, abaali bayimiridde awo ne bagamba Peetero nate nti Mazima oli w'ewaabwe; kubanga oli Mugaliraaya.</VERS>
      <VERS vnumber="71">Naye n'atanula okukolima n'okulayira nti Simanyi muntu ono, gwe mwogerako.</VERS>
      <VERS vnumber="72">Amangu ago enkoko n'ekookolima omulundi ogw'okubiri. Awo Peetero n'ajjukira ekigambo Yesu bwe yamugambye nti Enkoko eneeba tennakookolima mirundi ebiri, ononneegaana emirundi esatu. Kale bwe yalowooza, n'akaaba amaziga.</VERS>
    </CHAPTER>
    <CHAPTER cnumber="15">
      <VERS vnumber="1">Awo amangu ago bwe bwakya enkya, bakabona abakulu n'abakadde n'abawandiisi n'ab'omu lukiiko bonna ne bateesa, ne basiba Yesu, ne bamutwala, ne bamuwaayo eri Piraato.</VERS>
      <VERS vnumber="2">Awo Piraato n'amubuuza nti Ggwe Kabaka w'Abayudaaya? Bwe yaddamu n'amugamba nti Ggwe oyogedde.</VERS>
      <VERS vnumber="3">Awo bakabona abakulu ne bamuloopa ebigambo bingi.</VERS>
      <VERS vnumber="4">Awo Piraato n'amubuuza nate, ng'agamba nti Toyanukula n'akatono? laba ebigambo bingi bye bakuloopa.</VERS>
      <VERS vnumber="5">Naye Yesu n'ataddamu nate kigambo; Piraato n'okwewuunya ne yeewuunya.</VERS>
      <VERS vnumber="6">Awo ku mbaga yabateeranga omusibe omu gwe baamusaba.</VERS>
      <VERS vnumber="7">Awo waaliwo omu ayitibwa Balaba, eyasibibwa n'abo abaajeema abatta abantu mu kujeema okwo.</VERS>
      <VERS vnumber="8">Awo ekibiina ne kirinnya ne kitanula okumusaba okubakola nga bwe yabakolanga.</VERS>
      <VERS vnumber="9">Awo Piraato n'abaddamu, ng'agamba nti Mwagala mbateere Kabaka w'Abayudaaya?</VERS>
      <VERS vnumber="10">Kubanga yategeera nga bakabona abakulu baamuweesezzaayo buggya.</VERS>
      <VERS vnumber="11">Naye bakabona abakulu ne baweerera ekibiina nti Balaba gw'aba abateera.</VERS>
      <VERS vnumber="12">Awo Piraato n'addamu nate n'abagamba, nti Kale nnaamukola ntya gwe muyita Kabaka w'Abayudaaya?</VERS>
      <VERS vnumber="13">Awo ne boogerera waggulu nate nti Mukomerere.</VERS>
      <VERS vnumber="14">Awo Piraato n'abagamba nti Kazzi kibi ki ky'akoze? Naye ne beeyongera nnyo okwogerera waggulu nti Mukomerere.</VERS>
      <VERS vnumber="15">Awo Piraato bwe yali ayagala okusanyusa ekibiina, n'abateera Balaba, n'awaayo Yesu okukomererwa ng'amaze okumukuba.</VERS>
      <VERS vnumber="16">Awo basserikale ne bamutwala munda mu luggya oluyitibwa Pulayitoliyo; ne bayita ekitongole kyonna okuku&#331;&#331;aana.</VERS>
      <VERS vnumber="17">Ne bamwambaza olugoye olw'effulungu. Ne baluka engule ey'amaggwa ne bagimutikkira;</VERS>
      <VERS vnumber="18">ne batanula okumulamusa nti Mirembe, Kabaka w'Abayudaaya!</VERS>
      <VERS vnumber="19">Ne bamukuba olumuli mu mutwe, ne bamuwandira amalusu, ne bafukamira, ne bamusinza.</VERS>
      <VERS vnumber="20">Awo bwe baamala okumuduulira, ne bamwambulamu olugoye olw'effulungu, ne bamwambaza engoye ze, ne bamutwala ne bamufulumya okumukomerera.</VERS>
      <VERS vnumber="21">Ne bawaliriza omuntu eyali ayita, Simooni ow'e Kuleene, ng'ava mu kyalo, kitaawe wa Alegezanda ne Luufo, okugenda nabo okwetikka omusalaba gwe.</VERS>
      <VERS vnumber="22">Ne bamuleeta mu kifo Gologoosa, okutegeezebwa kwakyo nti Kifo kya kiwanga.</VERS>
      <VERS vnumber="23">Ne bamuwa omwenge ogutabuddwamu envumbo: naye ye n'atagukkiriza.</VERS>
      <VERS vnumber="24">Awo ne bamukomerera, ne bagabana ebyambalo bye, nga babikubirako obululu; buli muntu ky'anaatwala.</VERS>
      <VERS vnumber="25">Awo essaawa zaali ziri ssatu, ne bamukomerera.</VERS>
      <VERS vnumber="26">Awo ebbaluwa ey'omusango gwe n'ewandiikibwa waggulu nti KABAKA W'ABAYUDAAYA.</VERS>
      <VERS vnumber="27">Era n'abanyazi babiri ne babakomerera wamu naye; omu ku mukono gwe ogwa ddyo, n'omulala ku gwa kkono.</VERS>
      <VERS vnumber="28">Olwo ekyawandiikibwa ne kituukirira, ekigamba nti N'abalirwa awamu n'abasobya:</VERS>
      <VERS vnumber="29">Awo abaali bayita ne bamuvuma nga banyeenya emitwe gyabwe, nga bagamba nti So, ggwe amenya yeekaalu n'ogizimbira ennaku essatu,</VERS>
      <VERS vnumber="30">weerokole, ove ku musalaba.</VERS>
      <VERS vnumber="31">Era bakabona abakulu ne baduula bwe batyo n'abawandiisi bokka na bokka ne bagamba nti Yalokola balala; tayinza kwerokola yekka.</VERS>
      <VERS vnumber="32">Kristo Kabaka wa Isiraeri ave kaakano ku musalaba, tulyoke tulabe tukkirize. Ne bali abaakomererwa naye ne bamuvuma.</VERS>
      <VERS vnumber="33">Awo essaawa bwe zaali ziri mukaaga ne waba ekizikiza ku nsi yonna okutuusa ku ssaawa ey'omwenda.</VERS>
      <VERS vnumber="34">Awo mu ssaawa ey'omwenda Yesu n'akaaba n'eddoboozi ddene nti Eroi, Eroi, lama sabakusaani? okutegeezebwa kwakyo nti Katonda wange, Katonda wange, kiki ekikundesezza?</VERS>
      <VERS vnumber="35">Awo abamu ku abo abaali bayimiridde awo bwe baawulira ne bagamba nti Laba, ayita Eriya.</VERS>
      <VERS vnumber="36">Awo omu n'addukana, n'annyika ekisuumwa mu nvinnyo enkaatuufu, n'akissa ku lumuli, n'amuwa okunywa, ng'agamba nti Leka tulabe nga Eriya anajja okumuwanula.</VERS>
      <VERS vnumber="37">Awo Yesu n'akaaba n'eddoboozi ddene n'awaayo obulamu.</VERS>
      <VERS vnumber="38">Awo n'eggigi ly'omu yeekaalu ne liyulikamu wabiri, okuva waggulu okutuuka wansi.</VERS>
      <VERS vnumber="39">Awo omwami w'ekitongole eyali ayimiridde awo ng'amwolekedde bwe yalaba ng'awaddeyo obulamu bw'atyo, n'agamba nti Mazima omuntu ono abadde Mwana wa Katonda.</VERS>
      <VERS vnumber="40">Era waaliwo walako abakazi nga balengera: mu abo waaliwo ne Malyamu Magudaleene, ne Malyamu nnyina Yakobo omuto ne Yose, ne Saalome;</VERS>
      <VERS vnumber="41">abo bwe yali mu Ggaliraaya be baayitanga naye nga bamuweereza; n'abakazi abalala bangi abaalinnya naye e Yerusaalemi.</VERS>
      <VERS vnumber="42">Awo bwe bwawungeera, kubanga lwali lunaku lwa Kuteekateeka, lwe lunaku olusooka ssabbiiti,</VERS>
      <VERS vnumber="43">Yusufu ow'e Alimasaya, omukulu ateesa ow'ekitiibwa, era eyasuubiranga yennyini obwakabaka bwa Katonda; n'aguma n'ayingira eri Piraato nga tatya, n'asaba omulambo gwa Yesu.</VERS>
      <VERS vnumber="44">Awo Piraato ne yeewuunya bw'afudde amangu, n'ayita omwami w'ekitongole n'amubuuza oba ng'ekiseera kiyiseewo yaakafiira.</VERS>
      <VERS vnumber="45">Awo bwe yakiwulira okuva eri omwami, n'awa Yusufu omulambo.</VERS>
      <VERS vnumber="46">Ye n'agula olugoye olw'ekitaani, n'amuwanula, n'amuzinga mu lugoye olw'ekitaani olwo, n'amussa mu ntaana eyasimwa mu lwazi, n'ayiringisiza ejjinja ku mulyango gw'entaana.</VERS>
      <VERS vnumber="47">Malyamu Magudaleene ne Malyamu nnyina Yose ne balaba we yateebwa.</VERS>
    </CHAPTER>
    <CHAPTER cnumber="16">
      <VERS vnumber="1">Awo ssabbiiti bwe yaggwaako, Malyamu Magudaleene ne Malyamu nnyina Yakobo, ne Saalome ne bagula eby'akaloosa, bajje bamusiige.</VERS>
      <VERS vnumber="2">Awo bwe bwakya enkya ku lunaku olusooka mu wiiki, enjuba bwe yali yaakavaayo ne bajja ku ntaana.</VERS>
      <VERS vnumber="3">Awo baali beebuuzaganya bokka nti Ani anaatuyiringisiza ejjinja okuliggya ku mulyango gw'entaana?</VERS>
      <VERS vnumber="4">Awo bwe baatunuulira, ne balaba ejjinja nga liyiringisibbwa ku bbali; kubanga lyali ddene nnyo.</VERS>
      <VERS vnumber="5">Awo bwe baayingira mu ntaana, ne balaba omulenzi ng'atudde ku luuyi olwa ddyo, ng'ayambadde olugoye olutukuvu; ne bawuniikirira.</VERS>
      <VERS vnumber="6">N'abagamba nti Temuwuniikirira: munoonya Yesu, Omunazaaleesi, eyakomererwa: azuukidde; tali wano: laba, ekifo we baamussa.</VERS>
      <VERS vnumber="7">Naye mugende, mubuulire abayigirizwa be ne Peetero nti Abakulembedde okugenda e Ggaliraaya. Eyo gye mulimulabira nga bwe yabagamba.</VERS>
      <VERS vnumber="8">Ne bava ku ntaana nga baddukana mangu; kubanga okukankana n'okusamaalirira byali bibakutte: so ne batabuulirako muntu kigambo, kubanga baatya.</VERS>
      <VERS vnumber="9">Awo bwe yamala okuzuukira mu makya ku lunaku olw'olubereberye ku nnaku omusanvu n'asooka okulabikira Malyamu Magudaleene gwe yagobako dayimooni omusanvu.</VERS>
      <VERS vnumber="10">Oyo n'agenda n'abuulira abaayitanga naye, nga banakuwala nga bakaaba.</VERS>
      <VERS vnumber="11">Awo bo, bwe baawulira nga mulamu, ng'alabiddwa ye, ne batakkiriza.</VERS>
      <VERS vnumber="12">Ebyo bwe byaggwa n'alabikira bannaabwe babiri mu kifaananyi kirala, nga batambula nga bagenda mu kyalo.</VERS>
      <VERS vnumber="13">Awo abo ne bagenda ne babuulira bali abalala, so ne batabakkiriza.</VERS>
      <VERS vnumber="14">Oluvannyuma n'alabikira ekkumi n'omu nga batudde ku mmere; n'abanenya olw'obutakkiriza n'obukakaayavu bw'emitima gyabwe, kubanga tebakkiriza abaamulaba ng'amaze okuzuukira:</VERS>
      <VERS vnumber="15">N'abagamba nti Mugende mu nsi zonna, mubuulire enjiri eri ebitonde byonna.</VERS>
      <VERS vnumber="16">Akkiriza n'abatizibwa, alirokoka, naye atakkiriza omusango gulimusinga.</VERS>
      <VERS vnumber="17">Era obubonero buno bunaagendanga n'abo abakkiriza: banaagobanga emizimu mu linnya lyange; banaayogeranga ennimi empya;</VERS>
      <VERS vnumber="18">banaakwatanga ku misota, bwe banaanywanga ekintu ekitta, tekiibakolenga kabi n'akatono; banassangako emikono abalwadde, nabo banaawonanga.</VERS>
      <VERS vnumber="19">Awo Mukama waffe Yesu bwe yamala okwogera nabo, n'atwalibwa mu ggulu, n'atuula ku mukono ogwa ddyo ogwa Katonda.</VERS>
      <VERS vnumber="20">Bali ne bafuluma, ne babuulira wonna wonna, Mukama waffe ng'akoleranga wamu nabo era ng'anyweza ekigambo mu bubonero obwakiddiriranga. Amiina.</VERS>
    </CHAPTER>
  </BIBLEBOOK>
  <BIBLEBOOK bname="Lukka" bnumber="42">
    <CHAPTER cnumber="1">
      <VERS vnumber="1">Bwe baali abangi abaatandika okuwandiika amakulu g'ebigambo ebyatuukirizibwa mu ffe,</VERS>
      <VERS vnumber="2">nga bwe baabitubuulira, abo abaasooka okuva ku lubereberye okuba abajulirwa era abaweereza b'ekigambo,</VERS>
      <VERS vnumber="3">awo bwe nnaliraanyiza ddala byonna okuva ku lubereberye, era nange nnalaba nga kirungi okukuwandiikira ggwe, Teefiro omulungi ennyo, nga bwe byaliraana;</VERS>
      <VERS vnumber="4">olyoke omanye amazima g'ebigambo bye wayigirizibwa.</VERS>
      <VERS vnumber="5">Awo mu mirembe gya Kerode, kabaka We Buyudaaya, waaliwo kabona, erinnya lye Zaakaliya, wa mu lulyo lwa Abiya: era yalina omukazi ow'omu bawala ba Alooni, erinnya lye Erisabesi.</VERS>
      <VERS vnumber="6">N'abo bombi baali batuukirivu mu maaso ga Katonda, nga batambulira mu biragiro byonna ne mu by'obutuukirivu ebya Mukama nga tebaliiko kabi.</VERS>
      <VERS vnumber="7">So tebaalina mwana, kubanga Erisabesi yali mugumba, nabo bombi baali bakaddiye mu myaka gyabwe.</VERS>
      <VERS vnumber="8">Awo olwatuuka, bwe yali ng'akola omulimu ogw'obwa kabona mu maaso ga Katonda ng'oluwalo lwe bwe lwaliraana,</VERS>
      <VERS vnumber="9">awo akalulu ne kamugwako ng'empisa ez'obwa kabona bwe zaali okuyingira mu yeekaalu ya Mukama okwoteza obubaane.</VERS>
      <VERS vnumber="10">Awo ekibiina kyonna eky'abantu kyali nga kisabira bweru mu kiseera eky'okwoterezaamu.</VERS>
      <VERS vnumber="11">Awo malayika wa Mukama n'amulabikira ng'ayimiridde ku luuyi olwa ddyo olw'ekyoto eky'okwoterezaako.</VERS>
      <VERS vnumber="12">Awo Zaakaliya bwe yamulaba ne yeeraliikirira, n'atya.</VERS>
      <VERS vnumber="13">Naye malayika n'amugamba nti Totya, Zaakaliya; kubanga okwegayirira kwo kuwuliddwa, mukazi wo Erisabesi alikuzaalira omwana ow'obulenzi, olimutuuma erinnya Yokaana.</VERS>
      <VERS vnumber="14">Olisanyuka, era olijaguza, era bangi abalisanyukira okuzaalibwa kwe.</VERS>
      <VERS vnumber="15">Kubanga aliba mukulu mu maaso ga Mukama, so talinywa mwenge newakubadde ekitamiiza; era alijjuzibwa Omwoyo Omutukuvu, okuva mu lubuto lwa nnyina.</VERS>
      <VERS vnumber="16">Era bangi mu baana ba Isiraeri alibakomyawo eri Mukama Katonda waabwe.</VERS>
      <VERS vnumber="17">Alikulembera mu maaso ge: mu mwoyo n'amaanyi ga Eriya okukomyawo emitima gya bajjajja eri abaana, n'abatawulira okutambuliranga mu magezi g'abatuukirivu; okutegekera Mukama abantu abateekebwateekebwa.</VERS>
      <VERS vnumber="18">Awo Zaakaliya n'agamba malayika nti Nnaakimanya ntya ekyo? kubanga nze ndi mukadde, ne mukazi wange akaddiye mu myaka gye.</VERS>
      <VERS vnumber="19">Awo malayika n'addamu n'amugamba nti Nze Gabulyeri, ayimirira mu maaso ga Katonda; era nnatumibwa okwogera naawe n'okukubuulira ebigambo ebyo ebirungi.</VERS>
      <VERS vnumber="20">Kale, laba, olisirika era nga toyinza kwogera, okutuusa ku lunaku lwe biribaawo ebyo, kubanga tokkirizza bigambo byange, ebirituukirizibwa mu ntuuko zaabyo.</VERS>
      <VERS vnumber="21">Awo abantu baali balindirira Zaakaliya, ne beewuunya bw'aludde mu yeekaalu.</VERS>
      <VERS vnumber="22">Awo bwe yafuluma n'atayinza kwogera nabo: ne bategeera nti alabye okwolesebwa mu yeekaalu: n'alwawo ng'abawenya n'omukono ng'akyasiruwadde.</VERS>
      <VERS vnumber="23">Awo olwatuuka, ennaku ez'okuweereza kwe bwe zaggwaayo, n'addayo eka ewuwe.</VERS>
      <VERS vnumber="24">Awo ennaku ezo bwe zaayitawo mukazi we Erisabesi n'aba olubuto: ne yeekwekera emyezi etaano, ng'agamba nti</VERS>
      <VERS vnumber="25">Bw'atyo Mukama bw'ankoze mu nnaku ze yantunuuliriramu okunziyako ensonyi mu bantu.</VERS>
      <VERS vnumber="26">Awo mu mwezi ogw'omukaaga malayika Gabulyeri n'atumibwa Katonda mu kibuga eky'e Ggaliraaya erinnya lyakyo Nazaaleesi,</VERS>
      <VERS vnumber="27">eri omuwala atamanyi musajja eyali ayogerezebwa omusajja erinnya lye Yusufu ow'omu nnyumba ya Dawudi; n'erinnya ly'omuwala Malyamu.</VERS>
      <VERS vnumber="28">Awo n'ayingira omumwe, n'agamba nti Mirembe ggwe aweereddwa ennyo ekisa, Mukama ali naawe.</VERS>
      <VERS vnumber="29">Naye ye ne yeeraliikirira ekigambo ekyo, n'alowooza okulamusa okwo bwe kuli.</VERS>
      <VERS vnumber="30">Awo malayika n'amugamba nti Totya, Malyamu; kubanga olabye ekisa eri Katonda.</VERS>
      <VERS vnumber="31">Era, laba, oliba olubuto, olizaala omwana ow'obulenzi, olimutuuma erinnya Yesu.</VERS>
      <VERS vnumber="32">Oyo aliba mukulu, aliyitibwa Mwana w'Oyo Ali waggulu ennyo. Era Mukama Katonda alimuwa entebe ya Dawudi jjajjaawe:</VERS>
      <VERS vnumber="33">era anaafuganga ennyumba ya Yakobo emirembe n'emirembe, so obwakabaka bwe tebuliggwaawo.</VERS>
      <VERS vnumber="34">Awo Malyamu n'agamba malayika nti Kiriba kitya ekyo, kubanga simanyi musajja?</VERS>
      <VERS vnumber="35">Ne malayika n'addamu n'amugamba nti Omwoyo Omutukuvu alikujjira, n'amaanyi g'Oyo Ali waggulu ennyo galikusiikiriza: era ekyo ekirizaalibwa kyekiriva kiyitibwa ekitukuvu, omwana wa Katonda.</VERS>
      <VERS vnumber="36">Laba, Erisabesi muganda wo, era ye ali lubuto lwa mwana wa bulenzi mu bukadde bwe; guno gwe mwezi gwe ogw'omukaaga eyayitibwanga omugumba.</VERS>
      <VERS vnumber="37">Kubanga tewali kigambo ekiva eri Katonda kiribulwa maanyi.</VERS>
      <VERS vnumber="38">Malyamu n'agamba nti Laba, nze ndi muzaana wa Mukama; kibe ku nze nga bw'ogambye. Awo malayika n'ava gy'ali.</VERS>
      <VERS vnumber="39">Awo mu nnaku ezo Malyamu n'ayimuka n'agenda mangu mu nsi ey'ensozi, mu kibuga kya Yuda;</VERS>
      <VERS vnumber="40">n'ayingira mu nnyumba ya Zaakaliya n'alamusa Erisabesi.</VERS>
      <VERS vnumber="41">Awo olwatuuka Erisabesi bwe yawulira okulamusa kwa Malyamu, omwana n'abuukabuuka mu lubuto lwe; Erisabesi n'ajjuzibwa Omwoyo Omutukuvu;</VERS>
      <VERS vnumber="42">n'ayogerera waggulu n'eddoboozi ddene n'agamba nti Oweereddwa omukisa ggwe mu bakazi, n'ekibala eky'omu lubuto lwo kiweereddwa omukisa.</VERS>
      <VERS vnumber="43">Nange nno, ekigambo kino kivudde wa, nnyina Mukama wange okujja gye ndi?</VERS>
      <VERS vnumber="44">Kubanga laba, eddoboozi ly'okulamusa kwo bwe liyingidde mu matu gange, omwana n'abuukabuuka mu lubuto lwange, olw'essanyu.</VERS>
      <VERS vnumber="45">Aweereddwa omukisa eyakkiriza; kubanga birituukirizibwa ebyo bye wagambibwa Mukama.</VERS>
      <VERS vnumber="46">Malyamu n'agamba nti Emmeeme yange etendereza Mukama,</VERS>
      <VERS vnumber="47">N'omwoyo gwange gusanyukidde Katonda Omulokozi wange.</VERS>
      <VERS vnumber="48">Kubanga alabye obunaku bw&#8217;omuzaana we: Kubanga, laba, okusooka leero ab&#8217;emirembe gyonna banampitanga aweeredawa omukisa.</VERS>
      <VERS vnumber="49">Kubanga Omuyinza ankoledde ebikulu; N'erinnya ly'ettukuvu.</VERS>
      <VERS vnumber="50">N'ekisa kye kiri mu bamutya; Emirembe n'emirembe.</VERS>
      <VERS vnumber="51">Alaze amaanyi n'omukono gwe; Asaasaanyizza abalina amalala mu kuteerera kw'omu mitima gyabwe.</VERS>
      <VERS vnumber="52">Agobye abafuzi abeekulumbaza ku ntebe zaabwe, Agulumizizza abeetoowaze.</VERS>
      <VERS vnumber="53">Abalina enjala abakkusizza ebirungi; N'abagagga abagobye nga tebalina kintu.</VERS>
      <VERS vnumber="54">Abedde Isiraeri omuddu we Ajjukire ekisa kye.</VERS>
      <VERS vnumber="55">(Nga bwe yagamba bajjajjaffe) Eri Ibulayimu n'ezzadde lye, emirembe gyonna.</VERS>
      <VERS vnumber="56">Awo Malyamu n'amalayo emyezi ng'esatu, n'akomawo ewuwe.</VERS>
      <VERS vnumber="57">Awo ebiro bya Erisabesi ne bituuka okuzaala: n'azaala omwana wa bulenzi.</VERS>
      <VERS vnumber="58">Baliraanwa be n'ab'ekika kye ne bawulira nga Mukama amugulumiririzza ekisa kye, ne basanyukira wamu naye.</VERS>
      <VERS vnumber="59">Awo olwatuuka ku lunaku olw'omunaana, ne bajja okukomola omwana; baali baagala okumutuuma erinnya lya kitaawe Zaakaliya.</VERS>
      <VERS vnumber="60">Nnyina n'addamu nagamba nti Nedda, naye anaatuumibwa Yokaana.</VERS>
      <VERS vnumber="61">Ne bamugamba nti Tewali wa mu kika kyo ayitibwa linnya eryo.</VERS>
      <VERS vnumber="62">Ne bawenya kitaawe, bw'ayagala okumutuuma.</VERS>
      <VERS vnumber="63">N'ayagala ekipande eky'okuwandiikako, n'awandiika, n'agamba nti Erinnya lye Yokaana. Ne beewuunya bonna.</VERS>
      <VERS vnumber="64">Amangu ago akamwa ke ne kazibuka, n'olulimi lwe ne lusumulukuka, n'ayogera nga yeebaza Katonda.</VERS>
      <VERS vnumber="65">Bonna abaali baliraanyeewo ne batya. N'ebigambo ebyo byonna ne bibuna mu nsi yonna ey'ensozi ey'e Buyudaaya.</VERS>
      <VERS vnumber="66">Ne bonna abaabiwulira ne babissa mu mitima gyabwe, ne bagamba nti Kale omwana oyo aliba ki? kubanga omukono gwa Mukama gwali wamu naye.</VERS>
      <VERS vnumber="67">Kitaawe Zaakaliya n'ajjuzibwa Omwoyo Omutukuvu, n'alagula, ng'agamba nti</VERS>
      <VERS vnumber="68">Atenderezebwe Mukama, Katonda wa Isiraeri; Kubanga akyalidde abantu be, era abanunudde,</VERS>
      <VERS vnumber="69">Era atuyimusirizza ejjembe ery'obulokozi Mu nnyumba y'omuddu we Dawudi.</VERS>
      <VERS vnumber="70">(Nga bwe yayogerera mu kamwa ka bannabbi be abatukuvu, abaaliwo kasookedde ensi ebaawo),</VERS>
      <VERS vnumber="71">Okulokolebwa mu balabe baffe; ne mu mikono gy'abo bonna abatukyawa;</VERS>
      <VERS vnumber="72">Okutuukiriza ekisa kye yasuubiza bajjajjaffe, N'okujjukira endagaano ye entukuvu.</VERS>
      <VERS vnumber="73">Okutuukiriza ekirayiro kye yalayirira jjajjaffe Ibulayimu,</VERS>
      <VERS vnumber="74">Okukituwa ffe; ffe bwe tulokolebwa mu mikono gy'abalabe baffe, Tulyoke tumuweereze nga tetuliko kye tutya,</VERS>
      <VERS vnumber="75">Mu butukuvu ne mu butuukirivu mu maaso ge ennaku zaffe zonna.</VERS>
      <VERS vnumber="76">Naawe, omwana, oliyitibwa naabbi w'Oyo Ali waggulu ennyo: Kubanga olikulembera Mukama okulongoosa amakubo ge;</VERS>
      <VERS vnumber="77">Okumanyisa abantu be obulokozi, Ebibi byabwe bibaggibweko,</VERS>
      <VERS vnumber="78">Olw'ekisa kya Katonda waffe ekirungi, Emmambya kyevudde etusalira eva mu ggulu,</VERS>
      <VERS vnumber="79">Okwakira abatuula mu nzikiza, ne mu kisiikirize ky'olumbe, Okulu&#331;&#331;amya ebigere byaffe mu kkubo ery'emirembe.</VERS>
      <VERS vnumber="80">Omwana n'akula, n'ayongerwako amaanyi mu mwoyo; n'abeera mu malungu okutuusa ku lunaku lwe yayolesebwa eri Isiraeri.</VERS>
    </CHAPTER>
    <CHAPTER cnumber="2">
      <VERS vnumber="1">1 Awo olwatuuka mu nnaku ezo etteeka ne liva eri Kayisaali Augusito ab'ensi zonna okuwandiikibwa.</VERS>
      <VERS vnumber="2">Okwo kwe kuwandiikibwa okwasooka okubaawo Kuleniyo bwe yali nga y'afuga Obusuuli.</VERS>
      <VERS vnumber="3">Bonna ne bagenda okwewandiika, buli muntu mu kibuga kyabo.</VERS>
      <VERS vnumber="4">Ne Yusufu n'ava e Nazaaleesi mu kibuga eky'e Ggaliraaya, n'alinnya e Buyudaaya, okugenda mu kibuga kya Dawudi, ekiyitibwa Besirekemu, kubanga yali wa mu nnyumba era wa mu kika kya Dawudi,</VERS>
      <VERS vnumber="5">yeewandiike ne Malyamu, gwe yali ayogereza, ng'ali lubuto.</VERS>
      <VERS vnumber="6">Awo olwatuuka baali bali eyo, ennaku ze ez'okuzaala ne zituuka.</VERS>
      <VERS vnumber="7">N'azaala omwana we omubereberye; n'amubikka mu ngoye ez'obwana obuwere n'amuzazika mu kisibo, kubanga tebaalaba bbanga mu kisulo ky'abagenyi.</VERS>
      <VERS vnumber="8">Waaliwo abasumba mu nsi eyo abaatuulanga ku ttale, nga bakuuma ekisibo kyabwe ekiro mu mpalo.</VERS>
      <VERS vnumber="9">Awo malayika wa Mukama n'ayimirira we baali, n'ekitiibwa kya Mukama ne kibeetooloola nga kimasamasa, ne batya nnyo.</VERS>
      <VERS vnumber="10">Malayika n'abagamba nu Temutya; kubanga, laba, mbaleetera ebigambo ebirungi eby'essanyu eringi eririba eri abantu bonna:</VERS>
      <VERS vnumber="11">kubaaga leero azaaliddwa gye muli Omulokozi mu kibuga kya Dawudi, ye Kristo Mukama waffe.</VERS>
      <VERS vnumber="12">Kano ke kabonero gye muli; munaalaba omwana omuwere ng'abikkiddwa mu ngoye ez'obwana obuwere ng'azazikiddwa mu kisibo.</VERS>
      <VERS vnumber="13">Awo amangu ago waaliwo ne malayika oyo bangi ab'omu ggye ery'omu ggulu nga batendereza Katonda, nga bagamba nti</VERS>
      <VERS vnumber="14">Ekitiibwa kibe eri Katonda waggulu ennyo; Ne mu nsi emirembe gibe mu bantu abasiimibwa.</VERS>
      <VERS vnumber="15">Awo olwatuuka, bamalayika bwe baava gye baali okugenda mu ggulu, abasumba ne bagambagana nti Kale tugende e Besirekemu tulabe ekigambo kino ekibaddeyo, Mukama ky'atutegeezezza.</VERS>
      <VERS vnumber="16">Ne bajja mangu, ne balaba Malyamu ne Yusufu n'omwana omuwere ng'azazikiddwa mu kisibo.</VERS>
      <VERS vnumber="17">Awo bwe baalaba, ne bategeeza ekigambo kye baabuulirwa ku mwana oyo.</VERS>
      <VERS vnumber="18">Bonna abaawulira ne beewuunya ebyo abasumba bye baababuulira.</VERS>
      <VERS vnumber="19">Naye Malyamu ne yeekuumanga ebigambo ebyo byonna, ng'abirowooza mu mutima gwe.</VERS>
      <VERS vnumber="20">Awo abasumba ne baddayo, nga bagulumiza nga batendereza Katonda olw'ebigambo byonna bye baawulira, bye baalaba, nga bwe baabuulirwa.</VERS>
      <VERS vnumber="21">Awo ennaku Omunaana bwe zaatuuka ez'okumukomoleramu, n'atuumibwa erinnya lye Yesu, liri eryayogerwa malayika nga tannaba kuba mu lubuto.</VERS>
      <VERS vnumber="22">Awo ennaku bwe zaatuuka ez'okulongooka kwabwe ng'amateeka ga Musa bwe gali, ne bamutwala ne bamwambusa e Yerusaalemi: okumwanjulira Mukama</VERS>
      <VERS vnumber="23">(nga bwe kyawandiikibwa mu mateeka ga Mukama nti Buli kisajja ekiggulanda kinaayitibwanga kitukuvu eri Mukama),</VERS>
      <VERS vnumber="24">n'okuwaayo asaddaaka nga bwe kyayogerwa mu mateeka ga Mukama, bukaamukuukulu bubiri, oba obuyiba obuto bubiri.</VERS>
      <VERS vnumber="25">Era, laba, waaliwo omuntu mu Yerusaalemi erinnya lye Simyoni, omuntu oyo yali mutuukirivu, era atya Katonda, ng'alindirira okusanyusibwa kwa Isiraeri: era Omwoyo Omutukuvu yali ku ye.</VERS>
      <VERS vnumber="26">Oyo yabikkulirwa Omwoyo Omutukuvu nti taliraba kufa nga tannalaba ku Kristo wa Mukama.</VERS>
      <VERS vnumber="27">N'ajjira mu Mwoyo mu yeekaalu: abakadde be bwe baayingiza omwana Yesu okumukola nga bw'eri empisa y'amateeka,</VERS>
      <VERS vnumber="28">awo ye n'amukwata mu mikono gye, ne yeebaza Katonda n'agamba nti</VERS>
      <VERS vnumber="29">Mukama wange, kaakano osiibula omuddu wo Emirembe, ng'ekigambo kyo bwe kyali.</VERS>
      <VERS vnumber="30">Kubanga amaaso gange galabye obulokozi bwo,</VERS>
      <VERS vnumber="31">Bwe wateekateeka mu maaso g'abantu bonna:</VERS>
      <VERS vnumber="32">Okuba omusana ogw'okumulisa amawanga, N'okuba ekitiibwa ky'abantu bo Isiraeri.</VERS>
      <VERS vnumber="33">Kitaawe ne nnyina ne beewuunyanga ebigambo ebyo ebyamwogerwako;</VERS>
      <VERS vnumber="34">awo Simyoni n'abasabira omukisa, n'agamba Malyamu nnyina nti Laba, ono ateekeddwawo bangi mu Isiraeri bagwenga bayimirirenga, n'okuba akabonero akavumibwa;</VERS>
      <VERS vnumber="35">era ggwe ekitala kirikufumita mu mmeeme; ebirowoozo eby'emitima emingi bityoke bibikkulwe.</VERS>
      <VERS vnumber="36">Awo waaliwo Ana, nnabbi omukazi, omuwala wa Fanweri, ow'omu kika kya Aseri (yali Yaakamala emyaka mingi, yabeera ne bba emyaka musanvu okuva mu buto bwe,</VERS>
      <VERS vnumber="37">naye yali nnamwandu nga yaakamala emyaka kinaana mu ena), ataavanga mu Yeekaalu, ng'asinza n'okusiibanga n'okwegayiriranga ekiro n'emisana.</VERS>
      <VERS vnumber="38">Oyo bwe yajja mu kiseera ekyo ne yeebaza Katonda, n'abuulira ebigambo bye eri bonna abaali balindirira okununulibwa kwa Yerusaalemi.</VERS>
      <VERS vnumber="39">Awo bwe baamala okutuukiriza byonna ebiri mu mateeka ga Mukama, ne baddayo e Ggaliraaya mu kibuga ky'ewaabwe Nazaaleesi.</VERS>
      <VERS vnumber="40">Awo omwana n'akula, n'ayongerwako amaanyi, n'ajjuzibwa amagezi: ekisa kya Katonda ne kibanga ku ye.</VERS>
      <VERS vnumber="41">Awo bakadde be baagendanga e Yerusaalemi buli mwaka ku mbaga ey'Okuyitako.</VERS>
      <VERS vnumber="42">Awo bwe yali Yaakamala emyaka kkumi n'ebiri, ne bayambuka nga bw'eri empisa y'embaga:</VERS>
      <VERS vnumber="43">awo bwe baatuusa ennaku zaabwe, baali nga baddayo, omwana oyo yesu n'asigala mu Yerusaalemi, ne bakadde be ne batamanya;</VERS>
      <VERS vnumber="44">naye bwe baalowooza ng'ali mu kisinde kyabwe, ne batambula olugendo lwa lunaku lumu, ne bamunoonya mu baganda baabwe ne mu mikwano gyabwe:</VERS>
      <VERS vnumber="45">bwe bataamulaba ne baddayo e Yerusaalemi, nga bamunoonya.</VERS>
      <VERS vnumber="46">Awo olwatuuka bwe waayitawo ennaku ssatu ne bamusanga mu yeekaalu, ng'atudde wakati mu bayigiriza, ng'abawuliriza, ng'ababuuza</VERS>
      <VERS vnumber="47">bonna abaamuwulira ne bawunikirira olw'amagezi ge n'okuddamu kwe.</VERS>
      <VERS vnumber="48">Awo bwe baamulaba ne basamaalirira: nnyina n'amugamba nti Mwana wange, kiki ekitukozezza ggwe bw'otyo? laba, kitaawo nange twakunoonya nga tunakuwadde.</VERS>
      <VERS vnumber="49">N'abagamba nti Mwannoonyeza ki? Temwamanya nga ki&#331;&#331;wanidde okubeera mu bigambo bya Kitange?</VERS>
      <VERS vnumber="50">Ne batategeera kigambo ekyo kye yabagamba.</VERS>
      <VERS vnumber="51">N'aserengeta nabo n'ajja e Nazaaleesi, n'abagonderanga: nnyina ne yeekuumanga ebigambo ebyo byonna mu mutima gwe.</VERS>
      <VERS vnumber="52">Awo Yesu ne yeeyongerangako amagezi n'okukula, ne mu kisa eri Katonda n'eri abantu.</VERS>
    </CHAPTER>
    <CHAPTER cnumber="3">
      <VERS vnumber="1">Awo mu mwaka ogw'ekkumi n'etaano ku mirembe gya Tiberiyo Kayisaali, Pontiyo Piraato bwe yali nga ye wessaza ly'e Buyudaaya, ne Kerode bwe yali nga y'afuga e Ggaliraaya, ne Firipo muganda we bwe yali nga y'afuga Ituliya n'ensi ey'e Tirakoniti, ne Lusaniya bwe yali nga y'afuga Abireene;</VERS>
      <VERS vnumber="2">ne Ana ne Kayaafa bwe baali nga be bakabona abasinga obukulu, ekigambo kya Katonda ne kijjira Yokaana omwana wa Zaakaliya, mu ddungu.</VERS>
      <VERS vnumber="3">N'ajja mu nsi yonna eriraanye Yoludaani, ng'abuulira okubatizibwa okw'okwenenya olw'okuggibwako ebibi;</VERS>
      <VERS vnumber="4">nga bwe kyawandiikibwa mu kitabo eky'ebigambo bya nnabbi Isaaya nti Eddoboozi ly'oyo ayogerera waggulu mu ddungu nti Mulongoose oluguudo lwa Mukama, Mulu&#331;&#331;amye amakubo ge.</VERS>
      <VERS vnumber="5">Na buli lusozi n'akasozi biritereezebwa: N'ekikyamye kirigololwa, N'amakubo agatali masende galitereezebwa;</VERS>
      <VERS vnumber="6">N'abalina omubiri bonna baliraba obulokozi bwa Katonda.</VERS>
      <VERS vnumber="7">Awo n'agamba ebibiina ebyafulumanga okubatizibwa ye nti Mmwe abaana b'emisota, ani eyabalabula okudduka obusungu obugenda okujja?</VERS>
      <VERS vnumber="8">Kale mubale ebibala ebisaanira okwenenya, so temusooka kwogera munda zammwe nti Tulina jjajjaffe ye Ibulayimu: kubanga mbagamba nti Katonda ayinza amayinja gano okugafuuliranga Ibulayimu abaana.</VERS>
      <VERS vnumber="9">Ne kaakano embazzi eteekeddwa ku kikolo ky'emiti; kale buli muti ogutabala bibala birungi gutemebwa, gusuulibwa mu muliro.</VERS>
      <VERS vnumber="10">Ebibiina ne bamubuuza nga bagamba nti Kale tukole ki?</VERS>
      <VERS vnumber="11">N'addamu n'abagamba nti Alina ekkanzu ebbiri, amuweeko emu atalina, n'alina emmere akole bw'atyo.</VERS>
      <VERS vnumber="12">N'abawooza ne bajja okubatizibwa, ne bamugamba nti Omuyigiriza tukole ki?</VERS>
      <VERS vnumber="13">N'abagamba nti Temusoloozanga kusukkiriza okusinga bwe mwalagirwa.</VERS>
      <VERS vnumber="14">Era basserikale ne bamubuuza, nga bagamba nti Naffe tukole ki? n'abagamba nti Temujooganga muntu so temukakanga; era empeera yammwe ebamalenga.</VERS>
      <VERS vnumber="15">Awo abantu bwe baali nga basuubira, era bonna nga balowooza ebigambo bya Yokaana mu mitima gyabwe oba nga mpozzi ye Kristo;</VERS>
      <VERS vnumber="16">Yokaana n'addamu n'agamba bonna nti Mazima nze mbabatiza n'amazzi; naye ajja y'ansinga amaanyi, so nange sisaanira kusumulula lukoba lwa ngatto ze: ye alibabatiza n'Omwoyo Omutukuvu n'omuliro:</VERS>
      <VERS vnumber="17">olugali lwe luli mu mukono gwe, okulongoosa ennyo egguuliro lye, n'okuku&#331;&#331;aanyiza e&#331;&#331;aano mu ggwanika lye; naye ebisusunku alibyokya n'omuliro ogutazikira.</VERS>
      <VERS vnumber="18">Era n'ababuulirira ebirala bingi ng'abuulira abantu ebigambo ebirungi;</VERS>
      <VERS vnumber="19">naye Kerode owessaza, bwe yamunenya olwa Kerodiya muka muganda we, n'olw'ebigambo ebibi byonna Kerode bye yakola,</VERS>
      <VERS vnumber="20">ate ku ebyo byonna n'ayongerako kino, n'akwata Yokaana n'amussa mu kkomera.</VERS>
      <VERS vnumber="21">Awo olwatuuka, abantu bonna bwe baali nga babatizibwa, ne Yesu bwe yamala okubatizibwa, bwe yasaba, eggulu ne libikkuka.</VERS>
      <VERS vnumber="22">Omwoyo Omutukuvu n'akka ku ye mu kifaananyi eky'omubiri ng'ejjiba, n'eddoboozi ne lifuluma mu ggulu nti Ggwe mwana wange omwagalwa; nkusanyukira nnyo.</VERS>
      <VERS vnumber="23">Era Yesu yennyini, bwe yasooka okuyigiriza, yali yaakamala emyaka ng'amakumi asatu nga ye mwana (nga bwe yalowoozebwa) owa Yusufu, mwana wa Eri,</VERS>
      <VERS vnumber="24">mwana wa Mattati, mwana wa Leevi, mwana wa Mereki, mwana wa Yanayi, mwana wa Yusufu,</VERS>
      <VERS vnumber="25">mwana wa Mattasiya, mwana wa Amosi, mwana wa Nakkumu, mwana wa Esuli, mwana wa Naggayi,</VERS>
      <VERS vnumber="26">mwana wa Maasi, mwana wa Mattasiya mwana wa Semeyini, mwana wa Yoseki, mwana wa Yoda,</VERS>
      <VERS vnumber="27">mwana wa Yokanaani, mwana wa Lesa, mwana wa Zerubbaberi, mwana wa Seyalutiyeeri, mwana wa Neeri,</VERS>
      <VERS vnumber="28">mwana wa Mereki, mwana wa Addi, mwana wa Kosamu, mwana wa Erumadamu, mwana wa Eri,</VERS>
      <VERS vnumber="29">mwana wa Yesu, mwana wa Eryeza, mwana wa Yolimu, mwana wa Mattati, mwana wa Leevi,</VERS>
      <VERS vnumber="30">mwana wa Simyoni, mwana wa Yuda, mwana wa Yusufu, mwana wa Yoaamu, mwana wa Eriyakimu,</VERS>
      <VERS vnumber="31">mwana wa Mereya, mwana wa Menna, mwana wa Mattasa, mwana wa Nasani, mwana wa Dawudi,</VERS>
      <VERS vnumber="32">mwana wa Yese, mwana wa Obedi, mwana wa Bowaazi, mwana wa Salumooni,mwana wa Nakusoni,</VERS>
      <VERS vnumber="33">mwana wa Amminadaabu, mwana wa Aluni, mwama wa Kezulooni, mwana wa Pereezi, mwana wa Yuda,</VERS>
      <VERS vnumber="34">mwana wa Yakobo, mwana wa Isaaka, mwana wa Ibulayimu, mwana wa Teera, mwana wa Nakoli,</VERS>
      <VERS vnumber="35">mwana wa Serugi, mwana wa Lewu, mwana wa Peregi, mwana wa Eberi, mwana wa Sera,</VERS>
      <VERS vnumber="36">mwana wa Kayinaani, mwana wa Alupakusaadi, mwana wa Seemu, mwana wa Nuuwa, mwana wa Lameki;</VERS>
      <VERS vnumber="37">mwana wa Mesuseera, mwana wa Enoki, mwana wa Yaledi, mwana wa Makalaleeri, mwana wa Kayinaani,</VERS>
      <VERS vnumber="38">mwana wa Enosi, mwana wa Seezi, mwana wa Adamu, mwana wa Katonda.</VERS>
    </CHAPTER>
    <CHAPTER cnumber="4">
      <VERS vnumber="1">Awo Yesu bwe yajjula Omwoyo Omutukuvu n'akomawo ng'ava ku Yoludaani, Omwoyo n'amutwala mu ddungu,</VERS>
      <VERS vnumber="2">n'amalayo ennaku amakumi ana, ng'akemebwa Setaani. So teyalyanga kintu mu nnaku ezo; awo bwe zaggwa, enjala n'emuluma.</VERS>
      <VERS vnumber="3">Setaani n'amugamba nti Oba oli Mwana wa Katonda, gamba ejjinja lino lifuuke emmere.</VERS>
      <VERS vnumber="4">Yesu n'amuddamu nti Kyawandiikibwa nti Omuntu tabanga mulamu na mmere yokka.</VERS>
      <VERS vnumber="5">N'amulinnyisa; n'amulaga obwakabaka bwonna obw'omu nsi mu kaseera katono.</VERS>
      <VERS vnumber="6">Setaani n'amugamba nti Nnaakuwa ggwe obuyinza buno bwonna, n'ekitiibwa kyamu; kubanga nnaweebwa nze: era ngabira buli gwe njagala.</VERS>
      <VERS vnumber="7">Kale bw'onoosinza mu maaso gange, buno bwonna bunaaba bubwo.</VERS>
      <VERS vnumber="8">Yesu n'addamu n'amugamba nti Kyawandiikibwa nti Osinzanga Mukama Katonda wo, gw'oweerezanga yekka.</VERS>
      <VERS vnumber="9">N'amutwala e Yerusaalemi, n'amuteeka ku kitikkiro kya yeekaalu, n'amugamba nti Oba oli Mwana wa Katonda, yima wano, weesuule wansi;</VERS>
      <VERS vnumber="10">kubanga kyawandiikibwa nti Alikulagiririza bamalayika be bakukuumire ddala;</VERS>
      <VERS vnumber="11">Era nti Balikuwanirira mu mikono gyabwe, Oleme okwesittala ekigere kyo ku jjinja.</VERS>
      <VERS vnumber="12">Yesu n'addamu n'amugamba nti Kyayogerwa nti Tokemanga Mukama Katonda wo.</VERS>
      <VERS vnumber="13">Setaani bwe yamala buli kikemo n'amulekako ekiseera.</VERS>
      <VERS vnumber="14">Awo Yesu n'akomawo e Ggaliraaya mu maanyi ag'Omwoyo: ettutumu lye ne ligenda nga libuna mu nsi zonna eziriraanyeewo.</VERS>
      <VERS vnumber="15">N'ayigirizanga mu maku&#331;&#331;aaniro gaabwe bonna nga bamutendereza.</VERS>
      <VERS vnumber="16">N'ajja e Nazaaleesi gye yakulira; ku lunaku olwa ssabbiiti n'ayingira mu kku&#331;&#331;aaniro nga bwe yali empisa ye, n'ayimirira okusoma.</VERS>
      <VERS vnumber="17">Ne bamuwa ekitabo kya nnabbi Isaaya, n'abikkula ekitabo, n'alaba ekitundu awaawandiikibwa nti</VERS>
      <VERS vnumber="18">Omwoyo gwa Mukama guli ku nze, Kubanga yanfukako amafuta okubuulira abaavu ebigambo ebirungi: Antumye okutendera abanyage okuteebwa, N'okuzibula abazibe b'amaaso, Okubata ababetentebwa,</VERS>
      <VERS vnumber="19">Okutendera omwaka gwa Mukama ogwakkirizibwa.</VERS>
      <VERS vnumber="20">N'abikkako ekitabo, n'akiddiza omuweereza n'atuula; abantu bonna abaali mu kku&#331;&#331;aaniro ne bamusimbako amaaso.</VERS>
      <VERS vnumber="21">N'atanula okubagamba nti Leero ebyawandiikibwa bino bituukiridde mu matu gammwe:</VERS>
      <VERS vnumber="22">Bonna ne bamutegereza, ne beewuunya olw'ebigambo eby'ekisa ebivudde mu kamwa ke: ne bagamba nti Ono si ye Mwana wa Yusufu?</VERS>
      <VERS vnumber="23">N'abagamba nti Temulirema ku&#331;&#331;amba lugero luno nti Omusawo, weewonye wekka: byonna bye twawulira nga bikolerwa e Kaperunawumu, bikolere na wano mu kyalo kyannyo.</VERS>
      <VERS vnumber="24">N'agamba nti Mazima mbagamba nti Tewali nnabbi akkirizibwa mu kyalo kyabo.</VERS>
      <VERS vnumber="25">Naye mazima mbagamba nti Waaliwo bannamwandu bangi mu Isiraeri mu biro bya Eriya, eggulu lwe lyaggalirwa emyaka esatu mu emyezi mukaaga, enjala nnyingi bwe yagwa ku nsi yonna;</VERS>
      <VERS vnumber="26">Eriya teyatumibwa eri omu ku bo wabula e Zalefasi, mu nsi ya Sidoni, eri omukazi nnamwandu.</VERS>
      <VERS vnumber="27">Era waaliwo abantu bangi abagenge mu Isiraeri mu biro bya Erisa nnabbi; tewali n'omu ku bo eyalongoosebwa, wabula Naamani yekka Omusuuli.</VERS>
      <VERS vnumber="28">Ne bajjula obusungu bonna abaali mu kku&#331;&#331;aaniro bwe baawulira ebigambo ebyo;</VERS>
      <VERS vnumber="29">ne bayimuka, ne bamusindikira ebweru w'ekibuga ne bamutwala ku bbanga ly'olusozi lwe baakubako ekibuga kyabwe, bamusuule wansi.</VERS>
      <VERS vnumber="30">Naye n'abayitamu wakati n'agenda.</VERS>
      <VERS vnumber="31">N'aserengeta e Kaperunawumu, ekibuga eky'e Ggaliraaya: n'abayigirizanga ku lunaku olwa ssabbiiti:</VERS>
      <VERS vnumber="32">ne bawuniikirira olw'okuyigiriza kwe, kubanga ekigambo kye kyalina obuyinza.</VERS>
      <VERS vnumber="33">Awo mu kku&#331;&#331;aaniro mwalimu omuntu eyaliko dayimooni; n'akaaba n'eddoboozi ddene</VERS>
      <VERS vnumber="34">nti Woowe, Otuvunaana ki ggwe, Yesu Omunazaaleesi? Ozze kutuzikiriza? Nkumanyi ggwe bw'oli, Omutukuvu wa Katonda.</VERS>
      <VERS vnumber="35">Yesu n'amuboggolera ng'agamba nti Sirika, muveeko. Dayimooni bwe yamusuula wakati n'amuvaako nga tamukoze kabi.</VERS>
      <VERS vnumber="36">Okuwuniikirira ne kubakwata bonna ne beebuuzaganya bokka na bokka nga bagamba nti Kigambo ki kino? kubanga alagira n'obuyinza n'amaanyi badayimooni ne bavaako.</VERS>
      <VERS vnumber="37">Ettutumu lye ne lyatiikirira mu buli kifo eky'ensi eriraanyeewo.</VERS>
      <VERS vnumber="38">N'ayimuka n'ava mu kku&#331;&#331;aaniro n'ayingira mu nnyumba ya Simooni. Awo nnyina mukazi wa Simooni yali ng'akwatiddwa omusujja mungi, ne bamwegayirira ku lulwe.</VERS>
      <VERS vnumber="39">N'ayimirira w'ali, n'aboggolera omusujja; ne gumuwonako amangu ago n'agolokoka n'abaweereza.</VERS>
      <VERS vnumber="40">Awo enjuba bwe yali ng'egwa, bonna abaalina abalwadde ab'endwadde ezitali zimu ne babamuleetera, buli omu ku abo n'amussaako emikono gye, n'abawonya.</VERS>
      <VERS vnumber="41">Ne badayimooni ne babavaako bangi, ne bakaaba nga bagamba nti Ggwe oli Mwana wa Katonda: N'ababoggolera, n'atabaganya kwogera, kubanga baamanya nga Ye Kristo:</VERS>
      <VERS vnumber="42">Awo obudde bwe bwakya, n'avaayo n'agenda mu kifo etali bantu: ebibiina ne bimunoonya ne bajja w'ali, ne baagala okumugaana aleme okubavaako.</VERS>
      <VERS vnumber="43">Naye n'abagamba nti Ki&#331;&#331;wanidde okubuulira enjiri ey'obwakabaka bwa Katonda ne mu bibuga ebirala; kubanga kye kyantumya.</VERS>
      <VERS vnumber="44">Awo nabuuliranga mu maku&#331;&#331;aaniro g'e Ggaliraaya.</VERS>
    </CHAPTER>
    <CHAPTER cnumber="5">
      <VERS vnumber="1">Awo olwatuuka ebibiina bwe byamunyigiriza ne bawulira ekigambo kya Katonda, ye yali ng'ayimiridde ku nnyanja y'e Genesaleeti;</VERS>
      <VERS vnumber="2">n'alaba amaato abiri nga gali ku nnyanja: naye abavubi baali bagavuddemu nga bayoza emigonjo gyabwe.</VERS>
      <VERS vnumber="3">N'asaabalako eryato erimu, eryali erya Simooni; n'amugamba okulisembezaayo katono okuva ku ttale. N'atuula n'ayigiririza ebibiina mu lyato.</VERS>
      <VERS vnumber="4">Bwe yali ng'amaze okwogera, n'agamba Simooni nti Sembera ebuziba, musuule emigonjo gyammwe, muvube.</VERS>
      <VERS vnumber="5">Simooni n'addamu n'agamba nti Omwami, twategaaye okukeesa obudde ne tutakwasa kintu: naye olw'ekigambo kyo nnaasuula emigonjo.</VERS>
      <VERS vnumber="6">Awo bwe baakola bwe batyo, ne bakwasa ebyennyanja bingi nnyo nnyini; emigonjo gyabwe ne gyagala okukutuka;</VERS>
      <VERS vnumber="7">ne bawenya bannaabwe mu lyato eddala, bajje babayambe. Ne bajja ne bajjuza amaato gombi, n'okukka ne gaagala okukka.</VERS>
      <VERS vnumber="8">Naye Simooni Peetero, bwe yalaba, n'avuunama ku bigere bya Yesu, n'agamba nti Ndeka; kubanga ndi muntu alina ebibi, Mukama wange.</VERS>
      <VERS vnumber="9">Kubanga yawuniikirira ne bonna abaali naye olw'ebyennyanja ebingi bye baakwasa;</VERS>
      <VERS vnumber="10">ne Yakobo ne Yokaana nabo bwe batyo, abaana ba Zebbedaayo, abaali bassizza ekimu ne Simooni. Yesu n'agamba Simooni nti Totya: okusooka kaakano onoovubanga abantu.</VERS>
      <VERS vnumber="11">Awo bwe baagobya amaato gaabwe ettale, ne baleka byonna, ne bagenda naye.</VERS>
      <VERS vnumber="12">Awo olwatuuka bwe yali mu kibuga kimu mu ebyo, laba, waaliwo omuntu eyali ajjudde ebigenge; oyo bwe yalaba Yesu, n'avuunama amaaso ge n'amwegayirira, ng'agamba nti Mukama wange, bw'oyagala, oyinza okunnongoosa.</VERS>
      <VERS vnumber="13">N'agolola omukono gwe n'amukomako ng'agamba nti Njagala, longooka. Amangu ago ebigenge bye ne bimuwonako.</VERS>
      <VERS vnumber="14">Ye n'amukuutira obutabuulirako muntu; naye genda, weerage eri kabona, oweeyo eby'okulongooka kwo, nga Musa bwe yalagira, okuba omujulirwa gye bali.</VERS>
      <VERS vnumber="15">Naye ebigambo bye ne byeyongera bweyongezi okubuna, ebibiina bingi ne biku&#331;&#331;aana okuwulira n'okuwonyezebwa endwadde zaabwe.</VERS>
      <VERS vnumber="16">Naye ye ne yeeyawula n'agenda mu malungu n'asaba.</VERS>
      <VERS vnumber="17">Awo olwatuuka ku lunaku lumu mu ezo, yali ng'ayigiriza; n'Abafalisaayo n'abayigiriza b'amateeka baali batudde awo, abaali bavudde mu buli kibuga eky'e Ggaliraaya, n'e Buyudaaya n'e Yerusaalemi: n'amaanyi ga Mukama gaali naye okuwonya.</VERS>
      <VERS vnumber="18">Laba, abantu ne baleetera omuntu ku kitanda eyali akoozimbye: ne basala amagezi okumuyingiza, n'okumuteeka mu maaso ge.</VERS>
      <VERS vnumber="19">Bwe bataalaba wa kumuyingiriza olw'ekibiina, ne balinnya waggulu ku nju, ne bamuyisa mu matoffaali ne bamussiza ku kitanda kye wakati mu maaso ga Yesu.</VERS>
      <VERS vnumber="20">Awo bwe yalaba okukkiriza kwabwe, n'agamba nti Omuntu, ebibi byo bikuggiddwako.</VERS>
      <VERS vnumber="21">Abawandiisi n'Abafalisaayo ne batanula okuwakana, nga bagamba nti Ani ono ayogera eby'okuvvoola? Ani ayinza okuggyako ebibi, wabula Katonda yekka?</VERS>
      <VERS vnumber="22">Naye Yesu bwe yategeera okuwakana kwabwe n'addamu n'abagamba nti Muwakana ki mu mitima gyammwe?</VERS>
      <VERS vnumber="23">Ekyangu kiruwa, okugamba nti Ebibi byo bikuggiddwako; oba okugamba nti Golokoka, otambule?</VERS>
      <VERS vnumber="24">Naye mutegeere nga Omwana w'omuntu alina obuyinza ku nsi okuggyako ebibi (n'agamba oyo eyali akoozimbye), Nkugamba nti Yimuka, ositule ekitanda kyo, oddeyo mu nnyumba yo.</VERS>
      <VERS vnumber="25">Amangu ago n'ayimuka mu maaso gaabwe, n'asitula ekyo kye yali agalamiddeko, n'agenda ewuwe, ng'agulumiza Katonda.</VERS>
      <VERS vnumber="26">Okuwuniikirira ne kubakwata bonna, ne bagulumiza Katonda; ne batya nnyo, nga bagamba nti Tulabye eby'ekitalo leero.</VERS>
      <VERS vnumber="27">Awo oluvannyuma lw'ebyo n'avaayo n'alaba omuwooza erinnya lye Leevi, ng'atudde mu ggwoolezo, n'amugamba nti Yita nange.</VERS>
      <VERS vnumber="28">N'aleka byonna, n'agolokoka, n'ayita naye.</VERS>
      <VERS vnumber="29">Leevi n'amufumbira embaga nnene mu nnyumba ye: era waaliwo ekibiina kinene eky'abawooza n'eky'abalala abaali batudde nabo ku mmere.</VERS>
      <VERS vnumber="30">Abafalisaayo n'abawandiisi baabwe ne beemulugunyiza abayigirizwa be, nga bagamba nti Kiki ekibaliisa n'okunywera awamu n'abawooza n'abantu abalina ebibi?</VERS>
      <VERS vnumber="31">Yesu n'addamu n'abagamba nti Abalamu tebeetaaga musawo; wabula abalwadde.</VERS>
      <VERS vnumber="32">Nze sajja kuyita batuukirivu wabula abantu abalina ebibi okwenenya.</VERS>
      <VERS vnumber="33">Nabo ne bamugamba nti Abayigirizwa ba Yokaana basiiba emirundi mingi, era basaba; era n'ab'Abafalisaayo bwe batyo; naye ababo balya, banywa.</VERS>
      <VERS vnumber="34">Yesu n'abagamba nti Kale muyinza okusiibya abaana b'obugole, awasizza omugole bw'aba ng'ali nabo?</VERS>
      <VERS vnumber="35">Naye ennaku zirijja; awo awasizza omugole lw'alibaggibwako, ne balyoka basiiba mu nnaku ezo.</VERS>
      <VERS vnumber="36">Era n'abagerera olugero nti Tewali muntu ayuza ku lugoye oluggya ekiwero n'akitunga mu lugoye olukadde; kuba bw'akola atyo, ekiggya kiyuza olukadde era n'ekiwero ky'ayuza ku luggya tekifaanana na lukadde.</VERS>
      <VERS vnumber="37">So tewali muntu afuka omwenge omusu mu nsawo ez'amaliba enkadde; kubanga omwenge omusu gwabya ensawo ez'amaliba, ne guyiika, n'ensawo ez'amaliba zifaafaagana.</VERS>
      <VERS vnumber="38">Naye kigwana omwenge omusu okugufuka mu nsawo ez'amaliba empya.</VERS>
      <VERS vnumber="39">So tewali muntu anywedde ku mwenge omukulu ayagala omuto; kubanga agamba nti Omukulu gwe mulungi.</VERS>
    </CHAPTER>
    <CHAPTER cnumber="6">
      <VERS vnumber="1">Awo olwatuuka ku ssabbiiti bwe yali ayita mu nnimiro z'e&#331;&#331;aano; abayigirizwa be ne banoga ebirimba by'e&#331;&#331;aano, ne balya, nga bakunya mu ngalo zaabwe.</VERS>
      <VERS vnumber="2">Naye Abafalisaayo abamu ne bagamba nti Kiki ekibakoza eky'omuzizo okukolera ku ssabbiiti?</VERS>
      <VERS vnumber="3">Yesu n'abaddamu n'agamba nti Era kino temukisomangako, Dawudi kye yakola, bwe yalumwa enjala ye ne be yali nabo;</VERS>
      <VERS vnumber="4">bwe yayingira mu nnyumba ya Katonda, natoola emigaati egy'okulaga n'alya, era n'agiwa be yali nabo; egy'omuzizo okulya wabula bakabona bokka?</VERS>
      <VERS vnumber="5">N'abagamba nti Omwana w'omuntu ye mukama wa ssabbiiti.</VERS>
      <VERS vnumber="6">Awo olwatuuka ku ssabbiiti endala, n'ayingira mu kku&#331;&#331;aaniro n'ayigiriza; mwalimu omuntu omukono gwe ogwa ddyo gwali gukaze.</VERS>
      <VERS vnumber="7">Awo abawandiisi n'Abafalisaayo ne bamulabirira, oba ng'anaawonyeza ku ssabbiiti, balyoke balabe bwe banaamuloopa.</VERS>
      <VERS vnumber="8">Naye n'amanya ebirowoozo byabwe, n'agamba omuntu eyalina omukono ogukaze nti Golokoka, oyimirire wakati. N'agolokoka n'ayimirira.</VERS>
      <VERS vnumber="9">Awo Yesu n'abagamba nti Mbabuuza mmwe, Kirungi ku ssabbiiti okukola obulungi, oba kukola bubi, kuwonya bulamu oba kubuzikiriza?</VERS>
      <VERS vnumber="10">N'abeetoolooza amaaso bonna, n'amugamba nti Golola omukono gwo. N'akola bw'atyo; omukono gwe ne guwona.</VERS>
      <VERS vnumber="11">Naye ne balaluka, ne boogera bokka na bokka bwe banaakola Yesu.</VERS>
      <VERS vnumber="12">Awo olwatuuka mu nnaku ezo, n'avaayo n'agenda ku lusozi okusaba; n'akeesa obudde ng'asaba Katonda.</VERS>
      <VERS vnumber="13">Awo obudde bwe bwakya, n'ayita abayigirizwa be; mu bo n'alondamu kkumi na babiri, n'okuyita n'abayita abatume;</VERS>
      <VERS vnumber="14">Simooni era gwe yatuuma Peetero, ne Andereya muganda we, ne Yakobo ne Yokaana, ne Firipo ne Battolomaayo,</VERS>
      <VERS vnumber="15">ne Matayo ne Tomasi, ne Yakobo, omwana wa Alufaayo, ne Simooni eyayitibwa Zerote,</VERS>
      <VERS vnumber="16">ne Yuda muganda wa Yakobo, ne Yuda Isukalyoti eyamulyamu olukwe;</VERS>
      <VERS vnumber="17">n'akka nabo, n'ayimirira awatereevu, n'ekibiina kinene eky'abayigirizwa be n'abantu bangi abaava e Buyudaaya yonna n'e Yerusaalemi, n'abaava ku ttale ly'ennyanja ey'e Ttuulo n'e Sidoni, abajja okumuwulira n'okuwonyezebwa endwadde zaabwe;</VERS>
      <VERS vnumber="18">n'abaali babonyaabonyezebwa dayimooni ne bawonyezebwa.</VERS>
      <VERS vnumber="19">N'ekibiina kyonna ne kisala amagezi okumukomako obukomi: kubanga amaanyi gaavanga mu ye ne gabawonya bonna.</VERS>
      <VERS vnumber="20">N'ayimusiza amaaso abayigirizwa be n'agamba nti Mulina omukisa abaavu; kubanga obwakabaka bwa Katonda bwe bwammwe.</VERS>
      <VERS vnumber="21">Mulina omukisa abalumwa enjala kaakano; kubanga mulikkusibwa. Mulina omukisa, abakaaba kaakano; kubanga muliseka.</VERS>
      <VERS vnumber="22">Mulina omukisa, abantu bwe babakyawanga, bwe babeewalanga, bwe babavumanga, bwe bagadyanga erinnya lyammwe nga bbi, okubavunaanya Omwana w'omuntu.</VERS>
      <VERS vnumber="23">Musanyukanga ku lunaku olwo, mubuukanga olw'essanyu: kubanga, laba, empeera yammwe nnyingi mu ggulu: kubanga bajjajjaabwe bwe baakolanga bannabbi bwe batyo.</VERS>
      <VERS vnumber="24">Naye zibasanze mmwe abagagga! kubanga mumaze okuba n'essanyu lyammwe.</VERS>
      <VERS vnumber="25">Zibasanze mmwe abakkuse kaakano! kubanga mulirumwa enjala. Zibasanze mmwe abaseka kaakano! kubanga mulinakuwala, mulikaaba.</VERS>
      <VERS vnumber="26">Zibasanze, abantu bonna bwe balibasiima! kubanga bwe batyo bajjajjaabwe bwe baakolanga bannabbi ab'obulimba.</VERS>
      <VERS vnumber="27">Naye mbagamba mmwe abawulira nti Mwagalenga abalabe bammwe, mukolenga bulungi ababakyawa,</VERS>
      <VERS vnumber="28">musabirenga omukisa ababakolimira, musabirenga ababagirira ekyejo.</VERS>
      <VERS vnumber="29">Oyo akukubanga oluba omukyusizanga n'olw'okubiri; n'akuggyangako omunagiro gwo, n'ekkanzu togimugaananga.</VERS>
      <VERS vnumber="30">Buli akusabanga omuwanga; n'oyo akuggyangako ebintu byo tobimusabanga nate.</VERS>
      <VERS vnumber="31">Era nga bwe mwagala abantu okubakolanga, nammwe mubakolenga bwe mutyo.</VERS>
      <VERS vnumber="32">Kale bwe mwagala abo ababaagala mmwe, mwebazibwa ki? kubanga n'abantu abalina ebibi baagala abo ababaagala.</VERS>
      <VERS vnumber="33">Era bwe mukola obulungi ababakola obulungi mmwe, mwebazibwa ki? kubanga n'abantu abalina ebibi bakola bwe batyo.</VERS>
      <VERS vnumber="34">Era bwe mubaazika abo be musuubira okubawa, mwebazibwa ki? n'abantu abalina ebibi baazika abalina ebibi, era baweebwe bwe batyo.</VERS>
      <VERS vnumber="35">Naye mwagalenga abalabe bammwe mubakolenga bulungi, mwazikenga so temulekangayo kusuubira; n'empeera yammwe eriba nnyingi, nammwe muliba baana b'Oyo Ali waggulu ennyo: kubanga ye mulungi eri abateebaza n'ababi.</VERS>
      <VERS vnumber="36">Mube n'ekisa, nga Kitammwe bw'alina ekisa.</VERS>
      <VERS vnumber="37">Era temusalanga musango, nammwe temulisalirwa: era temusinzanga musango, nammwe temulisinzibwa musango: musonyiwenga, nammwe mulisonyiyibwa:</VERS>
      <VERS vnumber="38">mugabenga, nammwe muligabirwa; ekigera ekirungi, ekikkatiddwa, ekisuukundiddwa, eky'omuyiika, kye balibaweera mu kifuba. Kubanga ekigera ekyo kye mugera, nammwe kye muligererwa.</VERS>
      <VERS vnumber="39">Era n'abagamba n'olugero, nti Omuzibe w'amaaso ayinza okukulembera muzibe munne? tebagwa bombi mu bunnya?</VERS>
      <VERS vnumber="40">Omuyigirizwa tasinga amuyigiriza: naye buli muntu bw'alituukirizibwa aliba ng'amuyigiriza.</VERS>
      <VERS vnumber="41">Kiki ekikutunuuliza akantu akali ku liiso lya muganda wo, so tolowooza nialiiro eri ku liiso lyo ggwe?</VERS>
      <VERS vnumber="42">Oba oyinza otya okugamba muganda wo nti Muganda wange, ndeka nkuggyeko akantu akali ku liiso lyo, so nga tolaba njaliiro eri ku liiso lyo ggwe? Munnanfuusi ggwe, sooka oggyeko enjaliiro ku liiso lyo ggwe; olyoke olabe bulungi okuggyako akantu akali ku liiso lya muganda wo.</VERS>
      <VERS vnumber="43">Kubanga tewali muti mulungi ogubala ebibala ebibi, newakubadde omuti omubi ogubala ebibala ebirungi.</VERS>
      <VERS vnumber="44">Kubanga buli muti gutegeererwa ku bibala byagwo. Kubanga tebanoga ttiini ku busaana, so tebanoga zabbibu ku mwera nannyo.</VERS>
      <VERS vnumber="45">Omuntu omulungi ekirungi akiggya mu tterekero eddungi ery'omutima gwe; n'omubi ekibi akiggya mu tterekero ebbi: kubanga ku ebyo ebijjula mu mutima akamwa ke bye koogera.</VERS>
      <VERS vnumber="46">Era mumpitira ki Mukama wammwe, Mukama wammwe, so nga temukola bigambo bye njogera?</VERS>
      <VERS vnumber="47">Buli muntu yenna ajja gye ndi n'awulira ebigambo byange n'abikola, nnaabalaga gw'afaanana:</VERS>
      <VERS vnumber="48">afaanana ng'omuntu azimba ennyumba n'asima wansi nnyo, omusingi n'agussa mu lwazi; awo amazzi bwe gayanjaala, omugga ne gukulukutira ku nnyumba eyo lwa maanyi okugisuula, n'okuyinza ne gutayinza na kuginyeenya: kubanga yazimbibwa bulungi.</VERS>
      <VERS vnumber="49">Naye oyo awulira n'atakola afaanana ng'omuntu eyazimba ennyumba ku ttaka n'atasima musingi; awo omugga ne gugikulukutirako lwa maanyi n'ewa amangu ago, n'okugwa kw'ennyumba eyo ne kuba kunene.</VERS>
    </CHAPTER>
    <CHAPTER cnumber="7">
      <VERS vnumber="1">Awo bwe yamala okwogerera ebigambo bye byonna mu bantu, n'ayingira e Kaperunawumu.</VERS>
      <VERS vnumber="2">Awo waaliwo omwami w'ekitongole omuddu we gwe yali ayagala ennyo yali ng'alwadde ng'agenda kufa.</VERS>
      <VERS vnumber="3">N'oyo bwe yawulira ebigambo bya Yesu n'atuma bakadde b'Abayudaaya gy'ali ng'amusaba okujja okulokola omuddu we.</VERS>
      <VERS vnumber="4">Nabo bwe bajja eri Yesu, ne bamwegayirira nnyo, ne bagamba nti Asaanidde ggwe okumukolera ekyo;</VERS>
      <VERS vnumber="5">kubanga ayagala eggwanga lyaffe, n'ekku&#331;&#331;aaniro ye yalituzimbira.</VERS>
      <VERS vnumber="6">Awo Yesu n'agenda nabo. Awo bwe yali nga tali wala n'ennyumba, omwami oyo n'atuma mikwano gye gy'ali, ng'amugamba nti Ssebo, teweeteganya kujja, kubanga nze sisaanira ggwe kuyingira wansi wa kasolya kange:</VERS>
      <VERS vnumber="7">era kyenvudde nnema okwesaanyiza nzekka okujja gy'oli, naye yogera kigambo bugambo, n'omwana wange anaawona.</VERS>
      <VERS vnumber="8">Kubanga nange ndi muntu mutwalibwa, nga nnina basserikale be ntwala: bwe &#331;&#331;amba omu nti Genda, agenda, n'omulala nti Jjangu, ajja, n'omuddu wange nti Kola kino, akola.</VERS>
      <VERS vnumber="9">Yesu bwe yawulira ebyo n'amwewuunya n'akyukira ebibiina ebyali bimugoberera n'agamba nti Mbagamba nti Sirabanga kukkiriza kunene nga kuno newakubadde mu Isiraeri.</VERS>
      <VERS vnumber="10">Awo abantu abaatumibwa bwe baakomawo mu nnyumba, ne basanga omuddu ng'awonye.</VERS>
      <VERS vnumber="11">Awo olwatuuka bwe waayitawo ebbanga ttono n'agenda mu kibuga ekiyitibwa Nayini; abayigirizwa be n'ekibiina kinene ne bagenda naye.</VERS>
      <VERS vnumber="12">Awo bwe yasembera ku wankaaki w'ekibuga, laba, omulambo nga gufulumizibwa ebweru, gwa mwana nnyina gwe yazaala omu, ne nnyina oyo nga nnamwandu; n'abantu bangi ab'omu kibuga omwo nga bali naye.</VERS>
      <VERS vnumber="13">Awo Mukama waffe bwe yamulaba n'amusaasira, n'amugamba nti Tokaaba.</VERS>
      <VERS vnumber="14">N'asembera n'akoma ku lunnyo: bali abaali beetisse ne bayimirira. N'agamba nti Omulenzi, nkugamba nti Golokoka.</VERS>
      <VERS vnumber="15">Oyo eyali afudde n'agolokoka, n'atuula n'atanula okwogera. N'amuwa nnyina.</VERS>
      <VERS vnumber="16">Obuti ne bubakwata bonna, ne bagulumiza Katonda; nga bagamba nti Nnabbi omukulu ayimukidde mu ffe: era Katonda akyalidde abantu be.</VERS>
      <VERS vnumber="17">N'ekigambo kye ekyo ne kibuna mu Buyudaaya bwonna ne mu nsi yonna eriraanyeewo.</VERS>
      <VERS vnumber="18">Awo abayigirizwa ba Yokaana ne bamubuulira ebigambo ebyo byonna.</VERS>
      <VERS vnumber="19">Yokaana n'ayita abayigirizwa be babiri n'abatuma eri Mukama waffe; ng'agamba nti Ggwe wuuyo ajja, nantiki tulindirire mulala?</VERS>
      <VERS vnumber="20">Awo abantu abo bwe baatuuka gy'ali, ne bagamba nti Yokaana Omubatiza atutumye gy'oli ng'agamba nti Ggwe wuuyo ajja, nantiki tulindirire mulala?</VERS>
      <VERS vnumber="21">Awo mu kiseera ekyo n'awonya bangi endwadde n'okubonaabona ne dayimooni, n'abazibe b'amaaso bangi n'abawa okulaba.</VERS>
      <VERS vnumber="22">Yesu n'addamu n'abagamba nti Mugende, mubuulire Yokaana ebyo bye mulabye, ne bye muwulidde; abazibe b'amaaso balaba, abalema batambula, abagenge balongoosebwa, abaggavu b'amatu bawulira, abafu bazuukira, abaavu babuulirwa enjiri.</VERS>
      <VERS vnumber="23">Era alina omukisa oyo atalinneesittalako.</VERS>
      <VERS vnumber="24">Awo ababaka ba Yokaana bwe baamala okugenda n'atanula okwogera n'ebibiina ebya Yokaana nti Kiki kye mwagenderera mu ddungu okulaba? olumuli olunyeenyezebwa n'empewo?</VERS>
      <VERS vnumber="25">Naye kiki kye mwagenderera okulaba? Omuntu ayambadde engoye ezinekaaneka? Laba, abambala engoye ez'obuyonjo, abalya emmere ennungi, baba mu mpya za bakabaka.</VERS>
      <VERS vnumber="26">Naye kiki kye mwagenderera okulaba? Nnabbi? Weewaawo, mbagamba, era asingira ddala nnabbi.</VERS>
      <VERS vnumber="27">Oyo ye yawandiikibwako nti Laba, nze ntuma omubaka wange mu maaso go, Alirongoosa oluguudo lwo gy'ogenda.</VERS>
      <VERS vnumber="28">Mbagamba nti Mu abo abazaalibwa abakazi, temuli asinga Yokaana obukulu: naye omuto mu bwakabaka bwa Katonda ye mukulu okusinga ye.</VERS>
      <VERS vnumber="29">N'abantu bonna bwe baawulira n'abawooza ne bakkiriza Katonda okuba omutuukirivu abaabatizibwa mu kubatiza kwa Yokaana.</VERS>
      <VERS vnumber="30">Naye Abafalisaayo n'abayigiriza b'amateeka ne beegaanira okuteesa kwa Katonda kubanga tebaabatizibwa ye.</VERS>
      <VERS vnumber="31">Kale abantu b'emirembe gino naabafaananya ki? era balinga ki?</VERS>
      <VERS vnumber="32">Balinga abaana abatuula mu katale, nga bayita&#331;&#331;ana; abagamba nti Tubafuuyidde emirere ne mutazina; tukubye ebiwoobe, ne mutakaaba maziga.</VERS>
      <VERS vnumber="33">Kubanga Yokaana Omubatiza yajja nga talya mmere so nga tanywa mwenge; ne mugamba nti Aliko dayimooni.</VERS>
      <VERS vnumber="34">Omwana w'omuntu yajja ng'alya ng'anywa, ne mugamba nti Laba, omuntu omuluvu, omutamiivu, mukwano gw'abawooza era ogw'abalina ebibi.</VERS>
      <VERS vnumber="35">Era amagezi gaweebwa obutuukirivu olw'abaana baago bonna.</VERS>
      <VERS vnumber="36">Awo Omufalisaayo omu n'amuyita okulya naye. N'ayingira mu nnyumba ey'Omufalisaayo oyo n'atuula ku mmere.</VERS>
      <VERS vnumber="37">Kale, laba, omukazi eyali mu kibuga omwo, eyalina ebibi, bwe yamanya ng'atudde ku mmere mu nnyumba ey'Omufalisaayo, n'aleeta eccupa ey'amafuta ag'omugavu,</VERS>
      <VERS vnumber="38">n'ayimirira emirannamiro ku bigere bye ng'akaaba, n'atanula okumutonnyeza amaziga ku bigere bye n'abisangula n'enviiri ez'oku mutwe gwe, n'anywegera ebigere bye n'abisiiga amafuta ago.</VERS>
      <VERS vnumber="39">Awo Omufalisaayo eyamuyita bwe yalaba, n'ayogera munda mu ye nti Omuntu ono, singa abadde nnabbi, yanditegedde omukazi amukwatako bw'ali, era bw'afaanana, ng'alina ebibi.</VERS>
      <VERS vnumber="40">Yesu n'addamu n'amugamba nti Simooni, ndiko kye njagala okukubuulira. N'agamba nti Omuyigiriza, yogera.</VERS>
      <VERS vnumber="41">Waliwo omuntu eyawolanga, naye yalina b'abanja babiri; omu ng'abanjibwa eddinaali bitaano, n'omulala ataano.</VERS>
      <VERS vnumber="42">Awo bwe baali nga tebalina kya kumusasula n'abasonyiwa bombi. Kale ku abo alisinga okumwagala aluwa?</VERS>
      <VERS vnumber="43">Simooni n'addamu n'agamba nti Ndowooza oyo gwe yasinga okusonyiwa ennyingi: N'amugamba nti Osaze bulungi.</VERS>
      <VERS vnumber="44">N'akyukira omukazi oyo, n'agamba Simooni nti Olaba omukazi ono? Nnyingidde mu nnynmba yo, n'otompa mazzi ga bigere byange: naye ono atonnyezza amaziga ge ku bigere byange, n'abisiimuuza enviiri ze.</VERS>
      <VERS vnumber="45">Tonnywegedde ggwe: naye ono we nnaakayingirira tannalekayo kunywegera bigere byange.</VERS>
      <VERS vnumber="46">Tonsiize mafuta ku mutwe gwange: naye ono ansiize amafuta ag'omugavu ku bigere byange.</VERS>
      <VERS vnumber="47">Kyenva nkugamba nti Asonyiyiddwa ebibi bye ebingi kubanga okwagala kwe kungi; naye asonyiyibwa akatono, okwagala kwe kutono.</VERS>
      <VERS vnumber="48">N'amugamba nti Osonyiyiddwa ebibi byo.</VERS>
      <VERS vnumber="49">Awo abaali batudde ku mmere naye ne batanula okwogera bokka na bokka nti Ono y'ani asonyiwa n'ebibi?</VERS>
      <VERS vnumber="50">N'agamba omukazi nti Okukkiriza kwo kukulokodde; genda mirembe.</VERS>
    </CHAPTER>
    <CHAPTER cnumber="8">
      <VERS vnumber="1">Awo olwatuuka oluvannyumako katono n'atambula mu bibuga ne mu mbuga ng'abuulira enjiri ey'obwakabaka bwa Katonda, bali ekkumi n'ababiri nga bali naye,</VERS>
      <VERS vnumber="2">n'abakazi abaawonyezebwako dayimooni n'endwadde, Malyamu eyayitibwa Magudaleene, eyavaako dayimooni omusanvu,</VERS>
      <VERS vnumber="3">ne Yowaana, muka Kuza, omuwanika wa Kerode, ne Susaana, n'abalala bangi abaabaweerezanga n'ebintu bye baalina.</VERS>
      <VERS vnumber="4">Awo ekibiina ekinene bwe kyaku&#331;&#331;aana n'abaavanga mu buli kibuga bwe bajja w'ali, n'agera olugero nti</VERS>
      <VERS vnumber="5">Omusizi yafuluma okusiga ensigo ze; bwe yali ng'asiga, endala ne zigwa ku mabbali g'ekkubo; ne zirinnyirirwa, ennyonyi ez'o mu bbanga ne zizirya.</VERS>
      <VERS vnumber="6">Endala ne zigwa ku lwazi; bwe zaamala okumera ne ziwotookerera; olw'obutaba na mazzi.</VERS>
      <VERS vnumber="7">Endala ne zigwa wakati mu maggwa; amaggwa ne gamerera wamu nazo ne gazizisa.</VERS>
      <VERS vnumber="8">Endala ne zigwa ku ttaka eddungi, ne zimera, ne zibalako emmere buli mpeke kikumi. Bwe yamala okwogera ebigambo ebyo, n'ayogerera waggulu nti Alina amatu ag'okuwulira awulire.</VERS>
      <VERS vnumber="9">Awo abayigirizwa be ne bamubuuza nti Olugero olwo kiki?</VERS>
      <VERS vnumber="10">N'agamba nti Mmwe muweereddwa okumanya ebyama eby'obwakabaka bwa Katonda: naye abalala mu ngero; era bwe balaba baleme okulaba, era bwe bawulira baleme okutegeera.</VERS>
      <VERS vnumber="11">Era olugero lwe luno: Ensigo kye kigambo kya Katonda.</VERS>
      <VERS vnumber="12">Bali ab'oku mabbali g'ekkubo be bawulira; awo Setaani n'ajja n'akwakkula ekigambo mu mitima gyabwe baleme okukkiriza n'okulokolebwa.</VERS>
      <VERS vnumber="13">N'ab'oku lwazi be bawulira ekigambo ne bakikkiriza n'essanyu; kyokka tebalina mizzi, bakikkirizaako kaseera, era mu biro eby'okukemebwa baterebuka.</VERS>
      <VERS vnumber="14">N'ezo ezaagwa mu maggwa, abo be bawulira, awo bwe bagenda ne baziyizibwa n'okweraliikirira n'obugagga n'essanyu ery'omu bulamu buno ne batatuukiriza kukuza mmere.</VERS>
      <VERS vnumber="15">N'ezo ez'omu ttaka eddungi, abo be bawulira ekigambo mu mutima omugolokofu, omulungi, ne bakinyweza, ne babala emmere n'okugumiikiza.</VERS>
      <VERS vnumber="16">Era tewali akoleeza ttabaaza n'agisaanikira mu kibbo, oba kugissa wansi w'ekiriri; naye agissa ku kikondo abayingiramu balabe bw'eyaka.</VERS>
      <VERS vnumber="17">Kubanga tewali kigambo ekyakisibwa ekitalirabisibwa; newakubadde ekyakwekebwa ekitalimanyibwa ne kirabika mu lwatu.</VERS>
      <VERS vnumber="18">Kale mwekuumenga bwe muwulira; kubanga buli alina, aliweebwa; era buli atalina n'ekyo ky'alowooza nti ali nakyo kirimuggibwako.</VERS>
      <VERS vnumber="19">Awo nnyina ne baganda be ne bajja gy'ali, ne batayinza kumutuukako olw'ekibiina.</VERS>
      <VERS vnumber="20">N'abuulirwa nti Nnyoko ne baganda bo bayimiridde ebweru baagala okukulaba.</VERS>
      <VERS vnumber="21">Naye n'addamu n'abagamba nti Mmange ne baganda bange be bano abawulira ekigambo kya Katonda ne bakikola.</VERS>
      <VERS vnumber="22">Awo olwatuuka ku lunaku lumu ku ezo n'asaabala mu lyato ye n'abayigirizwa be; n'abagamba nti Tuwunguke tugende emitala w'ennyanja; ne bagenda.</VERS>
      <VERS vnumber="23">Awo bwe baali nga baseeyeeya ne yeebaka otulo. Omuyaga mungi ne gukunta ku nnyanja; amazzi ne gaba nga gaagala okujjula, ne baba mu kabi.</VERS>
      <VERS vnumber="24">Ne bajja w'ali ne bamuzuukusa, nga bagamba nti Mukama waffe, Mukama waffe, tufa. N'azuukuka, n'aboggolera omuyaga n'okwefuukuula kw'amazzi; ne bikkakkana, n'eba nteefu.</VERS>
      <VERS vnumber="25">N'abagamba nti Okukkiriza kwamme kuli luuyi wa? Ne batya ne beewuunya, ne boogeragana bokka na bokka nti Kale ani ono, kubanga n'empewo n'amazzi abiragira ne bimuwulira?</VERS>
      <VERS vnumber="26">Awo ne bagoba ku nsi y'Abagerasene eyolekera e Ggaliraaya.</VERS>
      <VERS vnumber="27">Awo bwe yavaamu n'atuuka ku ttale, n'asanga omuntu ng'ava mu kibuga eyaliko dayimooni, nga yaakamala ennaku nnyingi nga tayambala lugoye ne mu nnyumba nga tatuulamu, naye ng'abeera mu ntaana.</VERS>
      <VERS vnumber="28">Bwe yalaba Yesu n'ayogerera waggulu n'avuunama mu maaso ge, n'ayogera n'eddoboozi ddene nti Onvunaana ki, Yesu Omwana wa Katonda ali waggulu ennyo? Nkwegayiridde, tombonereza.</VERS>
      <VERS vnumber="29">Kubanga yalagira dayimooni okuva ku muntu oyo. Kubanga Yali Yaakamala ebiro bingi nga amukutte: yasibibwanga mu njegere ne mu masamba ng'akuumibwa; n'akutulanga ebyamusiba, dayimooni n'amugoberanga mu ddungu.</VERS>
      <VERS vnumber="30">Yesu n'amubuuza nti Erinnya lyo ggwe ani? N'agamba nti Liigyoni; kubanga dayimooni bangi abaamuyingiramu.</VERS>
      <VERS vnumber="31">Ne bamwegayirira aleme okubalagira okuvaako okugenda mu bunnya.</VERS>
      <VERS vnumber="32">Awo waaliwo eggana ly'embizzi nnyingi nga zirya ku lusozi, ne bamwegayirira abalagire baziyingiremu. N'abalagira.</VERS>
      <VERS vnumber="33">Awo badayimooni ne bava ku muntu ne bayingira mu mbizzi: eggana ne lifubutukira mu bbanga ne zigwa mu nnyanja ne zifa amazzi.</VERS>
      <VERS vnumber="34">Awo abasumba bwe baalaba ebibaddewo ne badduka ne babyogera mu kibuga ne mu byalo.</VERS>
      <VERS vnumber="35">Abantu ne bavaayo okulaba ebibaddewo; ne bajja eri Yesu ne balaba omuntu oyo eyavuddeko badayimooni ng'atudde awali ebigere bya Yesu, ng'ayambadde olugoye, ng'okutegeera kwe kumuzzeemu: ne batya:</VERS>
      <VERS vnumber="36">N'abo abaalaba ne babuulira bwe yakoleddwa oyo eyali akwatiddwa badayimooni.</VERS>
      <VERS vnumber="37">N'abantu bonna ab'ensi y'Abagerasene eriraanyeewo ne bamwegayirira ave gye bali, kubanga obuti bungi bwali bubakutte: awo n'asaabala mu lyato n'addayo.</VERS>
      <VERS vnumber="38">Naye omuntu eyavaako badayimooni n'amwegayirira abeere naye; naye n'amusiibula ng'agamba nti</VERS>
      <VERS vnumber="39">Ddayo mu nnyumba yo, onnyonnyole ebigambo Katonda by'akukoledde bwe biri ebikulu. N'agenda ng'abuulira ekibuga kyonna bwe biri ebikulu Yesu bye yamukolera.</VERS>
      <VERS vnumber="40">Awo Yesu bwe yakomawo, ekibiina ne kimwaniriza n'essanyu; kubanga bonna baali nga bamulindiridde.</VERS>
      <VERS vnumber="41">Kale, laba, omuntu erinnya lye Yayiro omukulu w'ekku&#331;&#331;aaniro n'ajja n'agwa awali ebigere bya Yesu n'amwegayirira okuyingira mu nnyumba ye:</VERS>
      <VERS vnumber="42">kubanga yalina muwala we eyazaalibwa omu nga yaakamala emyaka kkumi n'ebiri, era oyo yali ng'agenda kufa. Naye bwe yali ng'agenda ebibiina ne bimunyigiriza.</VERS>
      <VERS vnumber="43">N'omukazi eyali alwalidde ekikulukuto ky'omusaayi emyaka kkumi n'ebiri, eyawanga abasawo ebintu bye byonna n'atayinza kuwonyezebwa muntu yenna,</VERS>
      <VERS vnumber="44">oyo n'amufuluma emabega n'akoma ku lukugiro lw'olugoye lwe: amangu ago ekikulukuto kye ne kikalira.</VERS>
      <VERS vnumber="45">Yesu n'agamba nti Ani ankomyeko? Awo bwe beegaana bonna, Peetero ne banne ne bagamba nti Mukama waffe, ebibiina bikwetoolodde bikunyigiriza.</VERS>
      <VERS vnumber="46">Naye Yesu n'agamba nti Omuntu ankomyeko: kubanga mpulidde ng'amaanyi ganvuddemu.</VERS>
      <VERS vnumber="47">Awo omukazi oyo bwe yalaba nga takwekeddwa, n'ajja ng'akankana n'amufukaamirira n'amubuulira mu maaso g'abantu bonna ensonga bw'eri emukomezzaako, ne bw'awonye amangu ago.</VERS>
      <VERS vnumber="48">N'amugamba nti Mwana wange, okukkiriza kwo kukuwonyezza; genda mirembe.</VERS>
      <VERS vnumber="49">Awo yali akyayogera, ne wajja omuntu eyava mu nnyumba y'omukulu w'ekku&#331;&#331;aaniro ng'agamba nti Muwala wo afudde; toteganya Muyigiriza.</VERS>
      <VERS vnumber="50">Naye Yesu bwe yawulira n'amuddamu nti Totya: kkiriza bukkiriza, anaaba mulamu.</VERS>
      <VERS vnumber="51">Awo bwe yatuuka ku nnyumba n'ataganya muntu mulala kuyingira naye wabula Peetero ne Yokaana ne Yakobo ne kitaawe w'omuwala ne nnyina.</VERS>
      <VERS vnumber="52">Awo baali nga bakaaba bonna, nga bamulirira; ye n'agamba nti Temukaaba, kubanga tafudde, naye yeebase tulo.</VERS>
      <VERS vnumber="53">Ne bamusekerera nnyo, kubanga baamanya ng'afudde.</VERS>
      <VERS vnumber="54">Ye n'amukwata ku mukono n'ayogerera waggulu ng'agamba nti Omuwala, golokoka.</VERS>
      <VERS vnumber="55">Omwoyo gwe ne gukomawo n'ayimirira amangu ago. N'alagira okumuwa eky'okulya.</VERS>
      <VERS vnumber="56">Abazadde be ne bawuniikirira; naye ye n'abakuutira baleme kubuulirako muntu ebibaddewo.</VERS>
    </CHAPTER>
    <CHAPTER cnumber="9">
      <VERS vnumber="1">N'abayitira wamu abayigirizwa be ekkumi n'ababiri n'abawa amaanyi n'obuyinza ku badayimooni bonna n'okuwonya endwadde.</VERS>
      <VERS vnumber="2">N'abatuma okubuulira obwakabaka bwa Katonda, n'okuwonya abalwadde.</VERS>
      <VERS vnumber="3">N'abagamba nti Temutwala kintu kya mu kkubo, newakubadde omuggo, newakubadde olukoba, newakubadde emmere, newakubadde effeeza; so temuba na kkanzu bbiri.</VERS>
      <VERS vnumber="4">Na buli nnyumba mwe muyingiranga, mubeerenga omwo, era mwe muba muvanga.</VERS>
      <VERS vnumber="5">Era bonna abataabakkirizenga, bwe mubanga muva mu kibuga ekyo, enfuufu ey'omu bigere byammwe mugikunkumulenga ebe omujulirwa eri bo.</VERS>
      <VERS vnumber="6">Awo ne bagenda ne beetooloola mu bibuga byonna nga babuulira enjiri, nga bawonya abantu mu buli kifo.</VERS>
      <VERS vnumber="7">Awo kabaka Kerode owessaza n'awulira byonna ebyakolebwa; n'abuusabuusa nnyo kubanga abantu baagamba nti Yokaana azuukidde mu bafu;</VERS>
      <VERS vnumber="8">abalala nti Eriya alabise; n'abalala nti Bannabbi ab'edda omu ku bo azuukidde.</VERS>
      <VERS vnumber="9">Kerode n'agamba nti Yokaana nze nnamutemako omutwe: naye oyo ani gwe mpulirako ebigambo ebyenkana awo? N'ayagala okumulaba.</VERS>
      <VERS vnumber="10">Awo abatume bwe baamala okukomawo, ne bamunnyonnyola byonna bye baakola. N'abatwala ne yeeyawula n'agenda nabo kyama mu kibuga ekiyitibwa Besusayida.</VERS>
      <VERS vnumber="11">Naye ebibiina bwe baategeera ne bamugoberera; n'abaaniriza, n'ayogera nabo ebigambo by'obwakabaka bwa Katonda, n'abaali beetaaga okuwonyezebwa n'abawonya.</VERS>
      <VERS vnumber="12">Awo enjuba yali egolooba; abo ekkumi n'ababiri ne bajja w'ali ne bamugamba nti Siibula ekibiina bagende mu mbuga ne mu byalo eby'okumpi basule, banoonye eby'okulya; kubanga wano tuli mu ttale jjereere.</VERS>
      <VERS vnumber="13">N'abagamba nti Mmwe mubawe eby'okulya. Ne bagamba nti Tetulina kintu wabula emigaati etaano n'ebyennyanja bibiri; kyokka tugende tubagulire eby'okulya abantu bano bonna.</VERS>
      <VERS vnumber="14">Kubanga baali abasajja ng'enkumi ttaano. N'agamba abayigirizwa be nti Mubatuuze nnyiriri ng'ataano ataano.</VERS>
      <VERS vnumber="15">Ne bakola bwe batyo, ne babatuuza bonna.</VERS>
      <VERS vnumber="16">N'addira emigaati etaano n'ebyennyanja ebibiri, n'ayimusa amaaso mu ggulu, n'abyebaza n'abimenyamu, n'awa abayigirizwa be okubissa mu maaso g'ekibiina.</VERS>
      <VERS vnumber="17">Ne balya ne bakkuta bonna; ne bulondebwa obukunkumuka bwe baalemwa, ebibbo kkumi na bibiri.</VERS>
      <VERS vnumber="18">Awo olwatuuka bwe yali ng'asaba yekka, abayigirizwa be baali naye wamu. N'ababuuza ng'agamba nti Ebibiina bimpita ani?</VERS>
      <VERS vnumber="19">Ne baddamu ne bagamba nti Yokaana Omubatiza; naye abalala nti Eriya; n'abalala nti Ku bannabbi ab'edda omu ku abo azuukidde.</VERS>
      <VERS vnumber="20">N'abagamba nti Naye mmwe mumpita ani? Peetero n'addamu n'agamba nti Ggwe Kristo wa Katonda.</VERS>
      <VERS vnumber="21">Naye n'abakuutira n'abalagira baleme okubuulirako omuntu ekigambo ekyo;</VERS>
      <VERS vnumber="22">ng'agamba nti Kigwanira Omwana w'omuntu okubonyaabonyezebwa ebingi, n'okugaanibwa abakadde ne bakabona abakulu n'abawandiisi, n'okuttibwa, era ku lunaku olw'okusatu okuzuukizibwa.</VERS>
      <VERS vnumber="23">N'abagamba bonna nti Omuntu bw'ayagala okungoberera, yeefiirize yekka, yeetikkenga omusalaba gwe buli lunaku, angoberere.</VERS>
      <VERS vnumber="24">Kubanga buli ayagala okulokola obulamu bwe alibubuza; naye buli alibuza obulamu bwe ku lwange oyo alibulokola.</VERS>
      <VERS vnumber="25">Kubanga kulimugasa ki omuntu okulya ensi yonna nga yeebuzizza oba nga yeetunze?</VERS>
      <VERS vnumber="26">Kubanga buli ankwatirwa ensonyi nze n'ebigambo byange, oyo n'Omwana w'omuntu alimukwatirwa ensonyi, lw'alijjira mu kitiibwa kye ne mu kya Kitaawe ne mu kya bamalayika abatukuvu.</VERS>
      <VERS vnumber="27">Naye mbagamba mazima nti Waliwo abayimiridde wano abatalirega ku kufa okutuusa lwe baliraba obwakabaka bwa Katonda.</VERS>
      <VERS vnumber="28">Awo olwatuuka oluvannyuma lw'ebigambo ebyo nga wayiseewo ennaku munaana, n'atwala Peetero ne Yokaana ne Yakobo, n'alinnya ku lusozi okusaba.</VERS>
      <VERS vnumber="29">Awo bwe yali ng'asaba, ekifaananyi ky'amaaso ge ne kiba kirala, n'ekyambalo kye ne kiba kyeru nga kimasamasa.</VERS>
      <VERS vnumber="30">Kale, laba, abantu babiri ne boogera naye, abo baali Musa ne Eriya;</VERS>
      <VERS vnumber="31">abaalabika nga balina ekitiibwa, ne boogera ku kufa kwe kw'agenda okutuukiririza mu Yerusaalemi.</VERS>
      <VERS vnumber="32">Awo Peetero ne be yali nabo baali bakwatiddwa otulo: naye bwe baatunula, ne balaba ekitiibwa kye n'abantu ababiri abayimiridde w'ali.</VERS>
      <VERS vnumber="33">Awo olwatuuka bwe baali bagenda okwawukana naye, Peetero n'agamba Yesu nti Mukama wange, kirungi ffe okubeera wano; tukole ensiisira ssatu, emu yiyo, emu ya Musa, emu ya Eriya; nga tamanyi ky'ayogera.</VERS>
      <VERS vnumber="34">Awo yali ng'akyayogera ebyo, ekire ne kijja ne kibasiikiriza: bwe baayingira mu kire ne batya.</VERS>
      <VERS vnumber="35">Eddoboozi ne lifuluma mu kire ne ligamba nti Oyo ye Mwana wange gwe nneeroboza: mumuwulire ye.</VERS>
      <VERS vnumber="36">N'eddoboozi eryo bwe lyajja, Yesu n'alabika yekka. Nabo ne basirika busirisi, ennaku ezo ne batabuulirako muntu kigambo na kimu ku ebyo bye baalaba.</VERS>
      <VERS vnumber="37">Awo olwatuuka ku lunaku olw'okubiri bwe baava ku lusozi, ekibiina kinene ne kimusisinkana.</VERS>
      <VERS vnumber="38">Era, laba, omuntu ow'omu kibiina n'ayogerera waggulu n'agamba nti Omuyigiriza, nkwegayirira okulaba ku mwana wange, kubanga nnamuzaala omu:</VERS>
      <VERS vnumber="39">era, laba, dayimooni amukwata n'akaaba amangu ago; n'amutaagula n'okubimba n'abimba ejjovu, era amuvaako lwa mpaka, nga amumenyeemenye nnyo.</VERS>
      <VERS vnumber="40">Nange nneegayiridde abayigirizwa bo okumugobako; ne batayinza.</VERS>
      <VERS vnumber="41">Yesu n'addamu n'agamba nti Mmwe ab'emirembe egitakkiriza era egyakyama, ndituusa wa okubeera nammwe n'okubagumiikiriza? leeta wano omwana wo.</VERS>
      <VERS vnumber="42">Awo yali ng'akyajja, dayimooni n'amusuula n'amutaagula nnyo. Naye Yesu n'aboggolera dayimooni n'awonya omulenzi n'amuzza eri kitaawe.</VERS>
      <VERS vnumber="43">Bonna ne bawuniikirira olw'obukulu bwa Katonda. Naye bonna bwe baali nga beewuunya byonna bye yakola, n'agamba abayigirizwa be nti</VERS>
      <VERS vnumber="44">Ebigambo ebyo mubisse mu matu gammwe: kubanga Omwana w'omuntu agenda okuweebwayo mu mikono gy'abantu.</VERS>
      <VERS vnumber="45">Naye bo ne batategeera kigambo ekyo, era kyali kibakwekeddwa baleme okukitegeera : ne batya okumubuuza ekigambo ekyo bwe kiri.</VERS>
      <VERS vnumber="46">Awo ne wabaawo okuwakana mu bo aliba omukulu mu bo bw'ali.</VERS>
      <VERS vnumber="47">Naye Yesu bwe yalaba okuwakana mu mitima gyabwe, n'atwala omwana omuto, n'amussa ku lusegere lwe,</VERS>
      <VERS vnumber="48">n'abagamba nti Buli anaasembezanga omwana omuto ono mu linnya lyange, ng'asembezza nze, na buli anaasembezanga nze, ng'asembezza eyantuma: kubanga asinga obuto mu mmwe mwenna oyo ye mukulu.</VERS>
      <VERS vnumber="49">Yokaana n'addamu n'agamba nti Mukama waffe, twalaba omuntu ng'agoba dayimooni mu linnya lyo: ne tumugaana, kubanga tayita naffe.</VERS>
      <VERS vnumber="50">Naye Yesu n'amugamba nti Temumugaana; kubanga atali mulabe wammwe, ali ku lwammwe.</VERS>
      <VERS vnumber="51">Awo olwatuuka ennaku ze ez'okutwalibwa waggulu bwe zaali zinaatera okutuuka, n'asimbira ddala amaaso ge okugenda e Yerusaalemi,</VERS>
      <VERS vnumber="52">n'atuma ababaka mu maaso ge; ne bagenda ne bayingira mu mbuga y'Abasamaliya, okumutegekera.</VERS>
      <VERS vnumber="53">Ne batamusembeza kubanga amaaso ge gaali galaze kugenda Yerusaalemi.</VERS>
      <VERS vnumber="54">Abayigirwa be Yakobo ne Yokaana bwe baalaba ne bagamba nti Mukama waffe, oyagala ndagire omuliro guve mu ggulu okubazikiriza, nga Eriya bwe yakola?</VERS>
      <VERS vnumber="55">Naye n'akyuka n'abanenya n'ayogera nti Temumanyi omwoyo bwe guli gwe mulina. Kubanga Omwana w'omuntu teyajja kuzikiriza bulamu bwa bantu, wabula okubulokola.</VERS>
      <VERS vnumber="56">Awo ne bagenda mu mbuga endala.</VERS>
      <VERS vnumber="57">Awo bwe baali nga bagenda mu kkubo, omuntu n'amugamba nti Nnaakugobereranga w'onoogendanga wonna.</VERS>
      <VERS vnumber="58">Yesu n'amugamba nti Ebibe birina obunnya, n'ennyonyi ez'omu bbanga zirina ebisu, naye Omwana w'omuntu talina w'assa mutwe gwe.</VERS>
      <VERS vnumber="59">N'agamba omulala nti Ngoberera. Naye ye n'agamba nti Mukama wange, ndeka mmale okugenda okuziika kitange.</VERS>
      <VERS vnumber="60">Naye n'amugamba nti Leka abafu baziike abafu baabwe, naye ggwe genda obuulire obwakabaka bwa Katonda.</VERS>
      <VERS vnumber="61">N'omulala n'agamba nti Nnaakugobereranga, Mukama wange; naye sooka ondeke mmale okusiibula ab'omu nnyumba yange.</VERS>
      <VERS vnumber="62">Naye Yesu n'amugamba nti Tewali muntu akwata ekyuma ekirima n'atunula ennyuma asaanira obwakabaka bwa Katonda.</VERS>
    </CHAPTER>
    <CHAPTER cnumber="10">
      <VERS vnumber="1">Awo oluvannyuma lw'ebyo Mukama waffe n'alonda abalala nsanvu, n'abatuma kinnababirye mu maaso ge okugenda mu buli kibuga na buli kifo gy'agenda okujja ye.</VERS>
      <VERS vnumber="2">N'abagamba nti Okukungula kwe kungi, naye abakunguzi be batono: kale musabe Mukama w'okukungula okutuma abakunguzi mu kukungula kwe.</VERS>
      <VERS vnumber="3">Mugende: laba, mbatuma mmwe ng'abaana b'endiga wakati mu misege.</VERS>
      <VERS vnumber="4">Temutwala nsawo, newakubadde olukoba, newakubadde engatto; so temulamusa muntu mu kkubo.</VERS>
      <VERS vnumber="5">Na buli nnyumba gye muyingirangamu, musookenga okugamba nti Emirembe gibe mu nnyumba muno.</VERS>
      <VERS vnumber="6">Oba nga mulimu omwana w'emirembe, emirembe gyammwe ginaabeeranga ku ye; naye oba nga si bwe kityo, ate ginaddanga gye muli.</VERS>
      <VERS vnumber="7">Mubeerenga mu nnyumba omwo nga mulya nga munywa eby'ewaabwe, kubanga omukozi w'omulimu asaanira empeera ye. Temuvanga mu nnyumba emu okuyingira mu ndala.</VERS>
      <VERS vnumber="8">Na buli kibuga kye mutuukangamu, ne babasembeza, mulyanga buli bye bassanga mu maaso gammwe;</VERS>
      <VERS vnumber="9">muwonyenga abalwadde abalimu, mubagambenga nti Obwakabaka bwa Katonda bubasemberedde kumpi.</VERS>
      <VERS vnumber="10">Naye buli kibuga kye mutuukangamu ne batabasembeza, mufulumanga mu nguudo zaakyo, mugambanga nti</VERS>
      <VERS vnumber="11">N'enfuufu ey'omu kibuga kyammwe, etusaabaanye mu bigere, tugibakunkumulira mmwe; naye mutegeere kino ng'obwakabaka bwa Katonda busembedde.</VERS>
      <VERS vnumber="12">Mbagamba mmwe nti Sodomu eriba n'okubonyaabonyezebwa okuligumiikirizika ku lunaku luli okukira ekibuga ekyo.</VERS>
      <VERS vnumber="13">Zikusanze, Kolaziini! zikusanze, Besusayida kubanga, eby'amaanyi ebyakolerwa ewammwe singa byakolerwa e Ttuulo n'e Sidoni, singa beenenya dda nga batudde mu bibukutu n'evvu.</VERS>
      <VERS vnumber="14">Naye Ttuulo ne Sidoni biriba n'okubonyaabonyezebwa okuligumiikirizika ku lunaku olw'omusango, okukira mmwe.</VERS>
      <VERS vnumber="15">Naawe Kaperunawumu, oligulumizibwa okutuuka mu ggulu? olissibwa okutuuka e Magombe.</VERS>
      <VERS vnumber="16">Abawulira mmwe, ng'awulira nze; era anyooma mmwe ng'anyooma nze; n'oyo anyooma nze ng'anyooma eyantuma.</VERS>
      <VERS vnumber="17">Awo abo ensanvu ne bakomawo n'essanyu nga bagamba nti Mukama waffe, ne badayimooni batuwulira mu linnya lyo.</VERS>
      <VERS vnumber="18">N'abagamba nti Nnalaba Setaani ng'avudde mu ggulu okugwa ng'okumyansa.</VERS>
      <VERS vnumber="19">Laba, mbawadde obuyinza obw'okulinnyanga ku misota n'enjaba ez'obusagwa, n'amaanyi gonna ag'omulabe: so tewali kintu ekinaabakolanga obubi n'akatono</VERS>
      <VERS vnumber="20">Naye ekyo temukisanyukira, kubanga badayimooni babawulira; naye musanyuke kubanga amannya gammwe gawandiikiddwa mu ggulu.</VERS>
      <VERS vnumber="21">Awo mu ssaawa eyo n'asanyukira mu Mwoyo Omutukuvu n'agamba nti Nkwebaza, Kitange, Mukama w'eggulu n'ensi, kubanga bino wabikweka abagezi n'abakabakaba, n'obibikkulira abaana abato: weewaawo, Kitange; kubanga bwe kyasiimwa bwe kityo mu maaso go.</VERS>
      <VERS vnumber="22">Byonna byampeebwa Kitange; tewali muntu amanyi Omwana bw'ali, wabula Kitaffe; newakubadde Kitaffe bw'ali, wabula Omwana, n'oyo Omwana gw'ayagala okumubikkulira.</VERS>
      <VERS vnumber="23">N'akyukira abayigirizwa be n'abagamba kyama nti Galina omukisa amaaso agalaba bye mulaba:</VERS>
      <VERS vnumber="24">kubanga mbagamba nti Bannabbi bangi ne bakabaka baayagalanga okulaba bye mulaba mmwe, ne batabiraba; n'okuwulira bye muwulira ne batabiwulira.</VERS>
      <VERS vnumber="25">Kale, laba, omuyigiriza w'amateeka n'ayimirira ng'amukema ng'agamba nti Omuyigiriza, nkolenga ki okusikira obulamu obutaggwaawo?</VERS>
      <VERS vnumber="26">N'amugamba nti Kyawandiikibwa kitya mu mateeka? Osoma otya?</VERS>
      <VERS vnumber="27">N'addamu n'agamba nti Yagalanga Mukama Katonda wo n'omutima gwo gwonna, n'emmeeme yo yonna, n'amaanyi go gonna, n'amagezi go gonna; ne muliraanwa wo nga ggwe bwe weeyagala wekka.</VERS>
      <VERS vnumber="28">N'amugamba nti Ozzeemu bulungi; kola bw'otyo, onoobanga n'obulamu.</VERS>
      <VERS vnumber="29">Naye ye obutayagala kuwangulukuka, n'agamba Yesu nti Muliraanwa wange ye ani?</VERS>
      <VERS vnumber="30">Yesu n'addamu n'agamba nti Waaliwo omuntu eyali ava e Yerusaalemi ng'aserengeta e Yeriko; n'agwa mu batemu, ne bamwambula, ne bamukuba emiggo, ne bagenda ne bamuleka ng'abulako katono okufa.</VERS>
      <VERS vnumber="31">Awo kabona yali ng'aserengetera inu kkubo eryo nga tamanyiridde; kale bwe yamulaba, n'amwebalama n'ayitawo.</VERS>
      <VERS vnumber="32">N'Omuleevi bw'atyo bwe yatuuka mu kifo ekyo, n'amulaba, n'amwebalama n'ayitawo.</VERS>
      <VERS vnumber="33">Naye Omusamaliya bwe yali ng'atambula, n'ajja w'ali: awo bwe yamulaba n'amukwatirwa ekisa,</VERS>
      <VERS vnumber="34">n'amusemberera, n'amusiba ebiwundu bye, ng'afukamu amafuta n'omwenge; n'amussa ku nsolo ye, n'amuleeta mu kisulo ky'abagenyi, n'amujjanjaba.</VERS>
      <VERS vnumber="35">Awo bwe bwakya enkya n'atoola eddinaali bbiri, n'aziwa nnannyini nnyumba n'amugamba nti Mujjanjabe; n'ekintu kyonna ky'oliwaayo okusukkawo, bwe ndikomawo ndikusasula.</VERS>
      <VERS vnumber="36">Kale olowooza otya, aluwa ku abo abasatu, eyali muliraanwa w'oyo eyagwa mu batemu?</VERS>
      <VERS vnumber="37">N'agamba nti oli eyamukolera eby'ekisa. Yesu n'amugamba nti Naawe genda okole bw'otyo.</VERS>
      <VERS vnumber="38">Awo bwe baali bagenda, n'ayingira mu kyalo: omukazi erinnya lye Maliza n'amusembeza mu nnyumba ye.</VERS>
      <VERS vnumber="39">Naye yalina muganda we ayitibwa Malyamu, eyatuulanga awali ebigere bya Mukama waffe n'awuliranga ekigambo kye.</VERS>
      <VERS vnumber="40">Naye Maliza yabanga n'emitawaana egy'okuweereza okungi; n'ajja w'ali, n'amugamba nti Mukama wange, tofaayo nga muganda wange andese okuweereza nzekka? kale mugambe annyambe.</VERS>
      <VERS vnumber="41">Naye Mukama waffe n'addamu n'amugamba nti Maliza, Maliza, weeraliikirira, olina emitawaana egy'ebigambo bingi;</VERS>
      <VERS vnumber="42">naye ekyetaagibwa kiri kimu: kubanga Malyamu alonzeewo omugabo ogwo omulungi ogutalimuggibwako.</VERS>
    </CHAPTER>
    <CHAPTER cnumber="11">
      <VERS vnumber="1">Awo olwatuuka bwe yali ng'ali mu kifo ng'asaba, bwe yamala, ku bayigirizwa be omu n'amugamba nti Mukama waffe, tuyigirize okusaba, era nga Yokaana bwe yayigirizanga abayigirizwa be.</VERS>
      <VERS vnumber="2">N'abagamba nti Bwe musabanga, mugambanga nti Kitaffe, Erinnya lyo litukuzibwe. Obwakabaka bwo bujje.</VERS>
      <VERS vnumber="3">Otuwenga buli lunaku emmere yaffe ey'olunaku.</VERS>
      <VERS vnumber="4">Era otusonyiwe ebyonoono byaffe; kubanga naffe tumusonyiwa buli gwe tubanja. So totutwala mu kukemebwa.</VERS>
      <VERS vnumber="5">N'abagamba nti Ani ku mmwe alina ow'omukwano aligenda ewuwe ettumbi, n'amugamba nti Mukwano gwange, mpola emigaati esatu;</VERS>
      <VERS vnumber="6">kubanga mukwano gwange azze, ava mu lugendo, nange sirina kya kussa mu maaso ge;</VERS>
      <VERS vnumber="7">n'oli ali munda n'addamu n'agamba nti Tonteganya; kaakano oluggi luggale, abaana bange nange tumaze okwebaka, siyinza kugolokoka kukuwa?</VERS>
      <VERS vnumber="8">Mbagamba nti Newakubadde nga tagolokoka n'amuwa kubanga mukwano gwe, naye olw'okutayirira kwe anaagolokoka n'amuwa byonna bye yeetaaga.</VERS>
      <VERS vnumber="9">Nange mbagamba mmwe nti Musabe, muliweebwa; munoonye, muliraba; mweyanjule, muliggulirwawo.</VERS>
      <VERS vnumber="10">Kubanga buli muntu yenna asaba aweebwa; n'anoonya alaba; n'eyeeyanjula aliggulirwawo.</VERS>
      <VERS vnumber="11">Era ani ku mmwe kitaawe w'omuntu omwana we bw'alimusaba omugaati, alimuwa ejjinja? oba ekyennyanja, n'amuwa omusota mu kifo ky'ekyennyanja?</VERS>
      <VERS vnumber="12">Oba bw'alisaba eggi, n'amuwa enjaba?</VERS>
      <VERS vnumber="13">Kale oba nga mmwe ababi mumanyi okuwa abaana bammwe ebirabo ebirungi, talisinga nnyo Kitammwe ali mu ggulu okuwa Omwoyo Omutukuvu abamusaba.</VERS>
      <VERS vnumber="14">Yali ng'agoba dayimooni omusiru. Awo dayimooni bwe yamuvaako, kasiru n'ayogera, ebibiina ne byewuunya.</VERS>
      <VERS vnumber="15">Naye abamu ne bagamba nti Agoba dayimooni ku bwa Beeruzebuli omukulu wa dayimooni.</VERS>
      <VERS vnumber="16">N'abalala, ne bamwagaza akabonero akava mu ggulu, nga bamukema.</VERS>
      <VERS vnumber="17">Naye ye, bwe yamanya bye balowooza, n'abagamba nti Buli bwakabaka bwonna bwe bwawukanamu bwo bwokka buzikirira; n'ennyumba bw'eyawukanamu ennyumba eyo egwa.</VERS>
      <VERS vnumber="18">Ne Setaani bw'ayawukanamu ye yekka, obwakabaka bwe buliyimirirawo butya? kubanga mugamba nti ngoba dayimooni ku bwa Beeruzebuli.</VERS>
      <VERS vnumber="19">Era oba nga nze ngoba dayimooni ku bwa Beeruzebuli, abaana bammwe bagigoba ku bw'ani? kyebaliva baba abalamuzi bammwe.</VERS>
      <VERS vnumber="20">Naye bwe mba ngobesa dayimooni engalo ya Katonda, kale obwakabaka bwa Katonda bubajjidde.</VERS>
      <VERS vnumber="21">Omuntu ow'amaanyi ng'alina ebyokulwanyisa bw'akuuma oluggya lwe, ebintu bye bibeera mirembe:</VERS>
      <VERS vnumber="22">naye amusinga amaanyi bw'amujjira n'amuwangula, amunyagako ebyokulwanyisa bye byonna bye yeesiga, n'agaba ebintu bye.</VERS>
      <VERS vnumber="23">Ataba nange ye mulabe wange; era ataku&#331;&#331;aanyiza wamu nange asaasaanya.</VERS>
      <VERS vnumber="24">Dayimooni bw'ava ku muntu, ayita mu bifo ebitaliimu mazzi ng'anoonya aw'okuwummulira; bw'abulwa agamba nti Ka nzireyo mu nnyumba yange mwe nnava.</VERS>
      <VERS vnumber="25">Bw'ajja, agiraba ng'eyereddwa etimbiddwa.</VERS>
      <VERS vnumber="26">Kale agenda, n'aleeta badayimooni abalala musanvu, ababi okumusinga ye, ne bayingira ne babeera omwo: kale eby'oluvannyuma eby'omuntu oyo bibeera bibi okusinga eby'olubereberye.</VERS>
      <VERS vnumber="27">Awo olwatuuka ng'ayogera ebyo, omukazi ow'omu kibiina n'ayimusa eddoboozi lye n'amugamba nti Lulina omukisa olubuto olwakuzaala n'amabeere ge wayonkako.</VERS>
      <VERS vnumber="28">Naye ye n'agamba nti Ekisinga, balina omukisa abawulira ekigambo kya Katonda, ne bakyekuuma.</VERS>
      <VERS vnumber="29">Awo ebibiina bwe byali nga biku&#331;&#331;aanira w'ali, n'atanula okugamba nti Emirembe gino mirembe mibi: ginoonya akabonero, so tegiriweebwa kabonero wabula akabonero ka Yona.</VERS>
      <VERS vnumber="30">Kuba Yona nga bwe yali akabonero eri ab'e Nineeve, bw'atyo n'Omwana w'omuntu bw'aliba eri emirembe gino.</VERS>
      <VERS vnumber="31">Kabaka omukazi ow'obukiika obwa ddyo aliyimirira mu musango wamu n'abantu ab'emirembe gino, alibasinza omusango: kubanga yava ku nkomerero z'ensi okuwulira amagezi ga Sulemaani; era, laba, asinga Sulemaani ali wano.</VERS>
      <VERS vnumber="32">Abantu ab'e Nineeve baliyimirira mu musango wamu n'emirembe gino, baligisinza omusango: kubanga beenenya olw'okubuulira kwa Yona; era, laba, asinga Yona ali wano.</VERS>
      <VERS vnumber="33">Tewali akoleeza ttabaaza n'agissa mu bunnya, oba munda w'ekibbo, wabula ku kikondo, abayingira balabe bw'eyaka.</VERS>
      <VERS vnumber="34">Ettabaaza y'omubiri gwo lye liiso lyo; eriiso lyo bwe liraba obulungi, n'omubiri gwo gwonna guba gujjudde omusana; naye bwe liba ebbi, n'omubiri gwo nga gujjudde ekizikiza.</VERS>
      <VERS vnumber="35">Kale weekuumenga omusana ogukulimu gulemenga okubeera ekizikiza.</VERS>
      <VERS vnumber="36">Kale omubiri gwo gwonna bwe gujjula omusana, nga tegulina kitundu kimu kya kizikiza, gwonna gulijjula musana ng'ettabaaza bw'ekumulisiza n'okutangaala kwayo.</VERS>
      <VERS vnumber="37">Awo bwe yali ng'ayogera, Omufalisaayo n'amuyita okulya emmere ewuwe: n'ayingira n'atuula ku mmere.</VERS>
      <VERS vnumber="38">Omufalisaayo bwe yalaba, ne yeewuunya kubanga tasoose kunaaba nga tannalya.</VERS>
      <VERS vnumber="39">Mukama waffe n'amugamba nti Mmwe Abafalisaayo munaaza kungulu w'ekikompe n'ow'ekibya; naye munda yammwe mujjudde obunyazi n'obubi.</VERS>
      <VERS vnumber="40">Mmwe abasiru, oyo eyakola kungulu si ye yakola ne munda?</VERS>
      <VERS vnumber="41">Naye ebiri munda mubiwengayo okuba eby'okusaasira; era, laba, byonna birongoofu gye muli.</VERS>
      <VERS vnumber="42">Naye zibasanze mmwe, Abafalisaayo kubanga muwa ekitundu eky'ekkumi ekya nnabbugira n'akakubansiri n'enva zonna, naye omusango n'okwagala Katonda mubiyita bbali: ebyo kibagwanidde okubikolanga, na biri obutabirekangayo.</VERS>
      <VERS vnumber="43">Zibasanze mmwe, Abafalisaayo! kubanga mwagala entebe ez'oku manjo mu maku&#331;&#331;aaniro n'okulamusibwa mu butale.</VERS>
      <VERS vnumber="44">Zibasanze! kubanga mufaanana amalaalo agatalabika, abantu ge batambulirako nga tebagamanyi.</VERS>
      <VERS vnumber="45">Awo omu ku bayigiriza b'amateeka n'addamu n'amugamba nti Omuyigiriza, bw'ogamba bw'otyo ovuma naffe.</VERS>
      <VERS vnumber="46">N'agamba nti Nammwe, abayigiriza b'amateeka, zibasanze! kubanga mutikka abantu emigugu egiteetikkika, mmwe bennyini gye mutayagala kukomako na lunwe lwammwe.</VERS>
      <VERS vnumber="47">Zibasanze! kubanga muzimba amalaalo ga bannabbi, naye bajjajjammwe be baabatta.</VERS>
      <VERS vnumber="48">Bwe mutyo muli bajulirwa era musiima ebikolwa bya bajjajjammwe: kubanga bo baabatta, nammwe muzimba amalaalo gaabwe.</VERS>
      <VERS vnumber="49">N'amagezi ga Katonda kyegaava gagamba nti Ndibatumira bannabbi n'abatume; abamu ku bo balibatta balibayigganya;</VERS>
      <VERS vnumber="50">omusaayi gwa bannabbi bonna, ogwayiika okuva ku kutondebwa kw'ensi, gubuuzibwe eri emirembe gino;</VERS>
      <VERS vnumber="51">okuva ku musaayi gwa Abbeeri okutuuka ku musaayi gwa Zaakaliya, eyattirwa wakati w'ekyoto ne yeekaalu: mazima mbagamba mmwe nti Gulibuuzibwa eri emirembe gino.</VERS>
      <VERS vnumber="52">Zibasanze mmwe, abayigiriza b'amateeka! Kubanga mwatwala ekisumuluzo eky'okutegeera: mmwe bennyini temwayingira, n'abaali bayingira mwabaziyiza.</VERS>
      <VERS vnumber="53">Awo bwe yavaayo, abawandiisi n'Abafalisaayo ne batanula okumuteganya ennyo, n'okumukemereza ebigambo bingi;</VERS>
      <VERS vnumber="54">nga bamutega, okutega ekigambo ekinaava mu kamwa ke, balyoke bamuwawaabire.</VERS>
    </CHAPTER>
    <CHAPTER cnumber="12">
      <VERS vnumber="1">Mu biro ebyo abantu b'ekibiina obukumi n'obukumi bwe baali baku&#331;&#331;aanye n'okulinnyagana nga balinnyagana, n'asookera ku bayigirizwa be okubagamba nti Mwekuumenga ekizimbulukusa eky'Abafalisaayo, bwe bunnanfuusi.</VERS>
      <VERS vnumber="2">Naye tewali ekyabikkibwa ekitalibikkulwa; newakubadde ekyakisibwa ekitalitegeerwa.</VERS>
      <VERS vnumber="3">Kale byonna bye mwali mwogeredde mu kizikiza biriwulirirwa mu musana; n'ekyo kye mwali mwogeredde mu kutu mu bisenge kiribuulirirwa ku kasolya k'ennyumba.</VERS>
      <VERS vnumber="4">Era mbagamba mmwe, mikwano gyange, nti Temutyanga abo abatta omubiri, oluyannyuma abatalina kigambo kya kukola ekisingawo.</VERS>
      <VERS vnumber="5">Naye nnaabalabula gwe munaatyanga: Mutyenga oyo, bw'amala okutta alina obuyinza okusuula mu Ggeyeena, weewaawo, mbagamba nti Oyo gwe muba mutyanga.</VERS>
      <VERS vnumber="6">Enkazaluggya ettaano tebazitundamu mapeesa abiri? naye tewali n'emu ku zo eyeerabirwa mu maaso ga Katonda.</VERS>
      <VERS vnumber="7">Naye n'enviiri ez'oku mitwe gyammwe zibaliddwa zonna. Temutyanga: mmwe musinga enkazaluggya ennyingi.</VERS>
      <VERS vnumber="8">Era mbagamba nti Buli alinjatulira mu maaso g'abantu, oyo Omwana w'omuntu naye alimwatulira mu maaso ga bamalayika ba Katonda;</VERS>
      <VERS vnumber="9">naye anneegaanira mu maaso g'abantu alyegaanirwa mu maaso ga bamalayika ba Katonda.</VERS>
      <VERS vnumber="10">Na buli muntu ayogera ekigambo ku Mwana w'omuntu kirimusonyiyibwa: naye oyo avvoola Omwoyo Omutukuvu talisonyiyibwa.</VERS>
      <VERS vnumber="11">Era bwe babaleetanga mu maku&#331;&#331;aaniro n'eri abaamasaza, n'abalina obuyinza, temweraliikiriranga bwe munaddamu oba kye munaddamu oba kye munaayogera;</VERS>
      <VERS vnumber="12">kubanga Omwoyo Omutukuvu anaabayigirizanga mu kiseera ekyo ebibagwanidde okwogera.</VERS>
      <VERS vnumber="13">Awo omuntu ow'omu kibiina n'amugamba nti Omuyigiriza, gamba muganda wange agabane nange eby'obusika bwaffe.</VERS>
      <VERS vnumber="14">Naye ye n'amugamba nti Omuntu, ani eyanzisaawo okuba omulamuzi oba omugabi wammwe?</VERS>
      <VERS vnumber="15">N'abagamba nti Mutunule, mwekuumenga okwegomba kwonna; kubanga obulamu bw'omuntu si by'ebintu ebingi by'aba nabyo.</VERS>
      <VERS vnumber="16">N'abagerera olugero ng'agamba nti Waaliwo omuntu omugagga, ennimiro ye n'eyeza:</VERS>
      <VERS vnumber="17">n'alowooza munda mu ye ng'agamba nti Nnaakola ntya, kubanga sirina we nnaaku&#331;&#331;aanyiza bibala byange?</VERS>
      <VERS vnumber="18">N'agamba nti Nnaakola bwe nti: nnaamenya amawanika gange ne nzimba amalala agasinga obunene; ne nku&#331;&#331;aanyiza omwo emmere yange enkalu yonna n'ebintu byange.</VERS>
      <VERS vnumber="19">Ndigamba emmeeme yange nti Emmeeme, olina ebintu bingi ebiterekeddwa eby'emyaka emingi; wummula, olye, onywe, osanyuke.</VERS>
      <VERS vnumber="20">Naye Katonda n'amugamba nti Musiru ggwe, mu kiro kino emmeeme yo banaagikuggyako; kale ebintu by'otegese binaaba by'ani?</VERS>
      <VERS vnumber="21">Bw'atyo bw'ali eyeeterekera obugagga, so nga si mugagga eri Katonda.</VERS>
      <VERS vnumber="22">N'agamba abayigirizwa be nti Kyenva mbagamba nti Temweraliikiriranga bulamu bwammwe, kye munaalya; newakubadde emibiri gyammwe, kye munaayambala.</VERS>
      <VERS vnumber="23">Kubanga obulamu businga emmere, n'omubiri gusinga ebyokwambala.</VERS>
      <VERS vnumber="24">Mulowooze bannamu&#331;&#331;oona, bwe batasiga so tebakungula; abatalina tterekero, newakubadde eggwanika; era Katonda abaliisa; mmwe temusinga nnyonyi mirundi mingi?</VERS>
      <VERS vnumber="25">Ani ku mmwe bwe yeeraliikirira ayinza okwongera ku bukulu bwe omukono ogumu?</VERS>
      <VERS vnumber="26">Kale bwe mutayinza ekisinga obutono, kiki ekibeeraliikiriza ebirala?</VERS>
      <VERS vnumber="27">Mulabe amalanga bwe gamera: tegakola mulimu so tegalanga lugoye; naye mbagamba nti Ne Sulemaani mu kitiibwa kye kyonna teyayambalanga ng'erimu ku go.</VERS>
      <VERS vnumber="28">Naye Katonda bw'ayambaza bw'atyo omuddo ogw'oku ttale, ogubaawo leero, enkya nga bagusuula ku kikoomi; talisinga nnyo okwambaza mmwe, abalina okukkiriza okutono?</VERS>
      <VERS vnumber="29">Nammwe temunoonyanga kye munaalya oba kye munaanywa, so temubanga na myoyo egibuusabuusa.</VERS>
      <VERS vnumber="30">Kubanga ebintu ebyo byonna binoonyezebwa amawanga ag'ensi: naye Kitammwe amanyi nga mwetaaga ebyo.</VERS>
      <VERS vnumber="31">Naye munoonye obwakabaka bwe, n'ebintu ebyo mulibyongerwako.</VERS>
      <VERS vnumber="32">Totyanga, ggwe ekisibo ekitono; kubanga Kitammwe asiima okubawa mmwe obwakabaka.</VERS>
      <VERS vnumber="33">Mutundenga bye muli nabyo, muwengayo eby'okusaasira; mwetungirenga ensawo ezitakaddiwa, obugagga obutaggwaawo mu ggulu; omubbi gy'atasembera, n'ennyenje gye zitayonoonera.</VERS>
      <VERS vnumber="34">Kubanga obugagga bwammwe gye buli, n'emitima gyammwe gye giribeera.</VERS>
      <VERS vnumber="35">Mwesibenga ebimyu mu biwato byammwe, n'ettabaaza zammwe nga zaaka;</VERS>
      <VERS vnumber="36">nammwe bennyini mubeerenga ng'abantu abalindirira mukama waabwe, w'aliddira ng'ava ku mbaga ey'obugole; bw'alijja n'akoona ku luggi, bamuggulirewo amangu ago.</VERS>
      <VERS vnumber="37">Balina omukisa abaddu abo, mukama waabwe bw'alijja b'alisanga nga batunula; mazima mbagamba ng'alyesiba n'abatuuza ku mmere, n'ajja n'abaweereza.</VERS>
      <VERS vnumber="38">Awo bw'alijja mu kisisimuka eky'okubiri, oba mu ky'okusatu, n'abasanga bw'atyo, balina omukisa abaddu abo.</VERS>
      <VERS vnumber="39">Naye mutegeere kino, nga nnannyini nnyumba singa amanya ekiseera omubbi w'anajjira, yanditunudde, teyandirese nnyumba ye kusimibwa.</VERS>
      <VERS vnumber="40">Nammwe mweteeketeekenga: kubanga Omwana w'omuntu ajjira mu kiseera mwe mutalowooleza.</VERS>
      <VERS vnumber="41">Peetero n'agamba nti Mukama waffe, olugero luno olugeredde ffe nantiki bonna?</VERS>
      <VERS vnumber="42">Mukama waffe n'agamba nti Kale ani oyo omuwanika omwesigwa ow'amagezi, mukama we gw'alisigira ab'omu nnyumba ye, okubagabiranga omugabo gwabwe ogw'emmere mu kiseera kyayo?</VERS>
      <VERS vnumber="43">Alina omukisa omuddu oyo mukama we bw'alijja gw'alisanga ng'akola bw'atyo.</VERS>
      <VERS vnumber="44">Mazima mbagamba ng'alimusigira byonna by'ali nabyo.</VERS>
      <VERS vnumber="45">Naye omuddu oyo bw'alyogera mu mutima gwe nti Mukama wange aludde okujja; n'atanula okukuba abaddu n'abazaana, n'okulya n'okunywa n'okutamiira;</VERS>
      <VERS vnumber="46">kale mukama w'omuddu oyo alijja ku lunaku lw'atamulowoolezaako, ne mu kiseera ky'atamanyi, alimutemaatema alimuwa omugabo gwe wamu n'abatakkiriza.</VERS>
      <VERS vnumber="47">N'omuddu oyo eyamanya mukama we kye yayagala, n'atategeka n'atatuusa kye yayagala, alikubwa mingi;</VERS>
      <VERS vnumber="48">naye ataamanya n'akola ebisaanidde okumukubya, alikubwa mitono; na buli eyaweebwa ebingi, alinoonyezebwako bingi; n'oyo gwe baateresa ebingi, gwe balisinga okubuuza ebingi.</VERS>
      <VERS vnumber="49">Najja kusuula muliro ku nsi; nagwo oba nga kaakano gwaka, njagala ki?</VERS>
      <VERS vnumber="50">Naye nnina okubatizibwa kwe ndibatizibwa; nange nga mbonaabona okutuusa lwe kulituukirizibwa!</VERS>
      <VERS vnumber="51">Mulowooza nti najja kuleeta mirembe ku nsi? Mbagamba nti Nedda; wabula okwawukana obwawukanyi;</VERS>
      <VERS vnumber="52">kubanga okutanula kaakano walibaawo bataano mu nnyumba emu nga baawukanye, abasatu n'ababiri, era ababiri n'abasatu.</VERS>
      <VERS vnumber="53">Balyawukana, kitaawe n'omwana we, era omwana ne kitaawe; nnyina ne muwala we, era omuwala ne nnyina; era nnyazaala ne muka mwana we, era muka mwana we ne nnyazaala we.</VERS>
      <VERS vnumber="54">N'agamba ebibiina nabyo nti Bwe mulaba ekire nga kyekuluumulula ebugwanjuba, amangu ago mugamba nti Enkuba eneetonnya; era bwe kiba bwe kityo.</VERS>
      <VERS vnumber="55">Bwe mulaba empewo ng'efuluma bukiika obwa ddyo mugamba nti Linaaba bbugumu; era bwe kiba.</VERS>
      <VERS vnumber="56">Bannanfuusi, mumanyi okukebera ekifaananyi ky'ensi n'eggulu; naye kiki ekibalobera okumanya okukebera obudde buno?</VERS>
      <VERS vnumber="57">Era nammwe mwekka ekibalobera kiki okusala eby'ensonga?</VERS>
      <VERS vnumber="58">Kubanga bw'oba ogenda n'akuloopa eri omulamuzi, onyiikiriranga mu kkubo okutabagana n'akuvunaana; aleme okukuwalulira ewa katikkiro, ne katikkiro n'akuwa omumbowa, n'omumbowa n'akusuula mu kkomera.</VERS>
      <VERS vnumber="59">Nkugamba nti Toliva omwo n'akatono, okutuusa lw'olisasulirira ddala buli ssente.</VERS>
    </CHAPTER>
    <CHAPTER cnumber="13">
      <VERS vnumber="1">Awo mu biro ebyo waaliwo abantu abaali bali awo abaamubuulira eby'Abagaliraaya bali, Piraato be yatabulira omusaayi gwabwe ne ssaddaaka zaabwe.</VERS>
      <VERS vnumber="2">N'addamu n'abagamba nti Mulowooza nga Abagaliraaya abo baali boonoonyi okusinga Abagaliraaya bonna, kubanga baabonyaabonyezebwa batyo?</VERS>
      <VERS vnumber="3">Mbagamba nti Si bwe kityo: naye bwe muteenenya, mulizikirira mwenna bwe mutyo.</VERS>
      <VERS vnumber="4">Oba bali ekkumi n'omunaana, ekigo eky'omu Sirowamu be kyagwako ne kibatta, mulowooza baali bakozi ba bubi okusinga abantu bonna abaali mu Yerusaalemi?</VERS>
      <VERS vnumber="5">Mbagamba nti Si bwe kityo: naye bwe muteenenya, mulizikirira mwenna bwe nnyo.</VERS>
      <VERS vnumber="6">N'ayogera olugero luno, nti Waaliwo omuntu eyalina omutiini ogwali gusimbiddwa mu lusuku lwe olw'emizabbibu; n'ajja ng'agunoonyaako ebibala n'atabiraba.</VERS>
      <VERS vnumber="7">N'agamba omulimi nti Laba, leero emyaka esatu nga njija okunoonya ebibala ku mutiini guno, ne ssibiraba; guteme; n'okwemala gwemalira ki ekifo obwereere?</VERS>
      <VERS vnumber="8">Ye n'addamu n'amugamba nti Mukama wange, guleke mu mwaka guno era, ngutemeretemere, nguteekeko obusa;</VERS>
      <VERS vnumber="9">bwe gulibala ebibala oluvannyuma, kirungi; naye oba nga si bwe kityo, oligutema.</VERS>
      <VERS vnumber="10">Awo ku lunaku lwa ssabbiiti yali ng'ayigiriza mu limu ku maku&#331;&#331;aaniro.</VERS>
      <VERS vnumber="11">Era, laba, omukazi eyali yaakalwalira dayimooni ow'obunafu emyaka ekkumi n'omunaana; ng'agongobadde nga tayinza kwegolola n'akatono.</VERS>
      <VERS vnumber="12">Awo Yesu bwe yamulaba, n'amuyita n'amugamba nti Omukazi, osumuluddwa obulwadde bwo.</VERS>
      <VERS vnumber="13">N'amussaako emikono, amangu ago n'aba mugolokofu, n'atendereza Katonda.</VERS>
      <VERS vnumber="14">Naye omukulu w'ekku&#331;&#331;aaniro bwe yanyiiga kubanga Yesu awonyezza omuntu ku ssabbiiti, n'addamu n'agamba ekibiina nti Waliwo ennaku omukaaga ezigwana okukolerangako emirimu: kale mujjirenga ku ezo okuwonyezebwa, naye si ku lunaku lwa ssabbiiti.</VERS>
      <VERS vnumber="15">Naye Mukama waffe n'amuddamu n'agamba nti Bannanfuusi, buli omu ku mmwe ku lunaku lwa ssabbiiti tayimbula nte ye oba ndogoyi ye mu kisibo, n'agitwala okuginywesa?</VERS>
      <VERS vnumber="16">Era oyo omwana wa Ibulayimu eyasibirwa Setaani, laba, emyaka kkumi na munaana, tagwanidde kusumululwa mu busibe obwo ku lunaku lwa ssabbiiti?</VERS>
      <VERS vnumber="17">Awo bwe yali ng'ayogera ebyo, abalabe be bonna ne baswala: n'ekibiina kyonna ne basanyukira byonna eby'ekitiibwa ebikoleddwa ye.</VERS>
      <VERS vnumber="18">Kyeyava agamba nti Obwakabaka bwa Katonda bufaanana na ki? era nnaabufaananya na ki?</VERS>
      <VERS vnumber="19">Bufaanana akaweke ka kalidaali, omuntu ke yaddira n'akasuula mu nnimiro ye; ne kakula, ne kaba muti; ennyonyi ez'omu bbanga ne zituula ku matabi gaagwo.</VERS>
      <VERS vnumber="20">Ate n'agamba nti Obwakabaka bwa Katonda nnaabufaananya na ki?</VERS>
      <VERS vnumber="21">Bufaanana ekizimbulukusa, omukazi kye yaddira n'akikisa mu bibbo bisatu eby'obutta, bwonna ne buzimbulukuka.</VERS>
      <VERS vnumber="22">N'atambula mu bibuga ne mu mbuga ng'ayigiriza ng'agenda e Yerusaalemi.</VERS>
      <VERS vnumber="23">Omuntu n'amugamba nti Mukama wange, be batono abalokolebwa? Ye n'abagamba nti</VERS>
      <VERS vnumber="24">Mufubenga okuyingira mu mulyango omufunda: kubanga mbagamba nti bangi abalinoonya okuyingira, so tebaliyinza.</VERS>
      <VERS vnumber="25">Nannyini nnyumba bw'alimala okugolokoka, n'aggalawo oluggi, ne musooka okuyimirira ebweru, n'okukonkona ku luggi, nga mugamba nti Mukama waffe, tuggulirewo; kale alibaddamu n'abagamba nti Sibamanyi gye muva;</VERS>
      <VERS vnumber="26">ne mulyoka mutanula okugamba nti Twaliiranga era twanyweranga mu maaso go, era wayigiririzanga mu nguudo zaffe;</VERS>
      <VERS vnumber="27">kale aligamba nti Mbagamba nti simanyi gye muva: muve we ndi; mwenna abakola ebitali bya butuukirivu.</VERS>
      <VERS vnumber="28">Eyo eribaayo okukaaba n'okuluma obujiji bwe muliraba Ibulayimu ne Isaaka ne Yakobo ne bannabbi bonna mu bwakabaka bwa Katonda, nammwe nga musuuliddwa ebweru.</VERS>
      <VERS vnumber="29">Balijja nga bava ebuvanjuba n'ebugwanjuba, n'obukiika obwa kkono n'obwa ddyo, balituula mu bwakabaka bwa Katonda.</VERS>
      <VERS vnumber="30">Era, laba, waliwo ab'oluvannyuma abaliba ab'olubereberye, era waliwo ab'olubereberye abaliba ab'oluvannyuma.</VERS>
      <VERS vnumber="31">Mu kiseera ekyo Abafalisaayo ne bajja, ne bamugamba nti Va wano, weegendere: kubanga Kerode ayagala kukutta.</VERS>
      <VERS vnumber="32">N'abagamba nti Mugende mugambe enkerettanyi eyo nti Laba, ngoba dayimooni mponya abantu leero n'enkya, ne ku lunaku olw'okusatu ndituukirizibwa.</VERS>
      <VERS vnumber="33">Naye ki&#331;&#331;wanidde okutambulako leero n'enkya n'olw'ebbiri; kubanga tekiyinzika nnabbi kuzikiririra bweru wa Yerusaalemi.</VERS>
      <VERS vnumber="34">Ggwe Yerusaalemi, Yerusaalemi, atta bannabbi, akuba amayinja abatumibwa gy'ali! emirundi emeka nga njagala okuku&#331;&#331;aanya abaana bo, ng'enkoko bw'eku&#331;&#331;aanyiza obwana bw'ayo mu biwaawaatiro byayo, so temwakkiriza!</VERS>
      <VERS vnumber="35">Laba, ennyumba yammwe ebalekeddwa kifulukwa; era mbagamba nti Temulindaba, okutuusa lwe muligamba nti Aweereddwa omukisa ajja mu linnya lya Mukama.</VERS>
    </CHAPTER>
    <CHAPTER cnumber="14">
      <VERS vnumber="1">Awo olwatuuka bwe yayingira ku ssabbiiti mu nnyumba y'omukulu w'Abafalisaayo omu okulya emmere ne bamulabirira.</VERS>
      <VERS vnumber="2">Era, laba, waaliwo omuntu mu maaso ge, eyali alwadde entumbi.</VERS>
      <VERS vnumber="3">Yesu n'addamu n'ayogera n'abayigiriza b'amateeka n'Abafalisaayo ng'agamba nti Kirungi okuwonyeza ku ssabbiiti, nantiki si weewaawo?</VERS>
      <VERS vnumber="4">Naye ne basirika. N'amukwatako n'amuwonya, n'amusiibula.</VERS>
      <VERS vnumber="5">N'abagamba nti Ani ku mmwe alina endogoyi ye oba nte ye ng'egudde mu luzzi atagiggyaamu mangu ago ku ssabbiiti?</VERS>
      <VERS vnumber="6">Ne batayinza ate kumuddamu ebyo.</VERS>
      <VERS vnumber="7">N'agerera olugero abo abaayitibwa bwe yalaba engeri gye beeroboza ebifo eby'okumwanjo; n'abagamba nti</VERS>
      <VERS vnumber="8">Omuntu bw'akuyitanga ku mbaga ey'obugole, totuulanga mu kifo kya ku mwanjo, mpozzi waleme okubaawo akusinga ekitiibwa gw'ayise,</VERS>
      <VERS vnumber="9">n&#8217;oli eyakuyise ggwe naye n'ajja, n'akugamba nti Segulira ono; n'olyoka otanula n'ensonyi okutwala ekifo eky'ennyuma.</VERS>
      <VERS vnumber="10">Naye bw'oyitibwanga ogendanga n'otuula mu kifo eky'ennyuma, eyakuyise bw'anajjanga, akugambe nti Mukwano bwange, sembera eno ku mwanjo; n'olyoka obeera n'ekitiibwa mu maaso g'abo bonna b'otudde nabo ku mmere.</VERS>
      <VERS vnumber="11">Kubanga buli muntu yenna eyeegulumiza alitoowazibwa; n'oyo eyeetoowaza aligulumizibwa.</VERS>
      <VERS vnumber="12">Era n'agamba n'oyo eyamuyise nti Bw'ofumbanga emmere ey'ekyemisana oba ey'ekyeggulo, toyitanga mikwano gyo, newakubadde baganda bo, newakubadde ab'ekika kyo, newakubadde baliraanwa bo abagagga; mpozzi baleme okukuyita nate nabo, ne wabaawo okukusasula.</VERS>
      <VERS vnumber="13">Naye bw'ofumbanga embaga, oyitanga abaavu n'abalema n'abawenyera n'abazibe b'amaaso:</VERS>
      <VERS vnumber="14">era oliweebwa omukisa; kubanga tebalina kya kukusasula: kubanga olisasulirwa mu kuzuukira kw'abatuukirivu.</VERS>
      <VERS vnumber="15">Awo omu ku abo abaali batudde awamu naye ku mmere, bwe yawulira ebyo, n'amugamba nti Alina omukisa aliriira emmere mu bwakabaka bwa Katonda.</VERS>
      <VERS vnumber="16">Naye n'amugamba nti Waaliwo omuntu eyafumba embaga ennene; n'ayita bangi:</VERS>
      <VERS vnumber="17">n'atuma omuddu we obudde obw'embaga nga butuuse okugamba bali abayitiddwa, nti Mujje; kubanga bimaze okutegekebwa.</VERS>
      <VERS vnumber="18">Bonna n'emmeeme emu ne batanula okwegayirira okusonyiyibwa. Ow'olubereberye n'amugamba nti Nguze olusuku, ki&#331;&#331;wanidde okuyimuka okugenda okululaba; nkwegayiridde nsonyiwa.</VERS>
      <VERS vnumber="19">N'omulala n'agamba nti Nguze emigogo gy'ente etaano, &#331;&#331;enda kuzikema; nkwegayiridde nsonyiwa.</VERS>
      <VERS vnumber="20">N'omulala n'agamba nti Mpasizza omukazi, kyennaava nnema okuyinza okujja.</VERS>
      <VERS vnumber="21">Awo omuddu oyo n'ajja n'abuulira mukama we ebyo. Awo nnannyini nnyumba n'alyoka asunguwala n'agamba omuddu we nti Fuluma mangu ogende mu nguudo ne mu makubo ag'ekibuga, oleete wano abaavu n'abalema n'abazibe b'amaaso n'abawenyera.</VERS>
      <VERS vnumber="22">Omuddu n'agamba nti Mukama wange, ky'olagidde kikoleddwa, naye wakyaliwo ebbanga.</VERS>
      <VERS vnumber="23">Mukama we n'agamba omuddu nti Fuluma ogende mu makubo ne mu bukubo, obawalirize okuyingira, ennyumba yange ejjule.</VERS>
      <VERS vnumber="24">Kubanga mbagamba nti Bali abaayitibwa, tewali n'omu alirega ku mbaga yange.</VERS>
      <VERS vnumber="25">Awo ebibiina binene byali bigenda naye; n'akyuka n'abagamba nti</VERS>
      <VERS vnumber="26">Omuntu bw'anajjanga gye adi, n'atakyawa kitaawe ne nnyina ne mukazi we, n'abaana be, ne baganda be, ne bannyina, era n'obulamu bwe ye, taayinzenga kuba muyigirizwa wange.</VERS>
      <VERS vnumber="27">Buli ataasitulenga musalaba gwe ye, n'ajja ennyuma wange, taayinzenga kuba muyigirizwa wange.</VERS>
      <VERS vnumber="28">Kubanga ani ku mmwe bw'aba ng'ayagala okuzimba ennyumba, atasooka kutuula n'abalirira eby'emirimu gyayo, oba ng'alina eby'okugimala?</VERS>
      <VERS vnumber="29">Mpozzi bw'aba ng'amaze okuteekawo omusingi bw'atayinza kugimaliriza, bonna abalaba batanula okumusekerera,</VERS>
      <VERS vnumber="30">nga bagamba nti Omuntu ono yasooka okuzimba n'atayinza kumala.</VERS>
      <VERS vnumber="31">Oba kabaka ki bw'aba ng'agenda ku lutalo okulwana ne kabaka omulala atasookakutuula n'ateesa ebigambo, oba ng'ayinza n'akakumi okusisinkana n'oli amujjira n'obukumi obubiri?</VERS>
      <VERS vnumber="32">Oba nga si bwe kityo, oli bw'aba akyaali wala nnyo, atuma ababaka n'asaba eby'okutabagana.</VERS>
      <VERS vnumber="33">Kale bwe kityo buli muntu yenna ku mmwe ateefiirizenga byonna by'ali nabyo, taayinzenga kuba muyigirizwa wange.</VERS>
      <VERS vnumber="34">Kale omunnyo mulungi: naye n'omunnyo bwe guggwaamu ensa, mulizzaamu ki?</VERS>
      <VERS vnumber="35">Tegusaanira nnimiro newakubadde olubungo, bagusuula bweru. Alina amatu ag'okuwulira, awulire.</VERS>
    </CHAPTER>
    <CHAPTER cnumber="15">
      <VERS vnumber="1">Awo abawooza bonna n'abalina ebibi baali nga bamusemberera okumuwulira.</VERS>
      <VERS vnumber="2">Abafalisaayo era n'abawandiisi ne beemulugunya, nga bagamba nti Ono asembeza abalina ebibi, era alya nabo.</VERS>
      <VERS vnumber="3">N'abagerera olugero luno, ng'agamba nti</VERS>
      <VERS vnumber="4">Muntu ki ku mmwe alina endiga ekikumi, bw'abulwako emu, ataleka ziri ekyenda mu omwenda ku ttale, n'agoberera eri eyabuze, okutuusa lw'aligiraba?</VERS>
      <VERS vnumber="5">Kale bw'agiraba, agissa ku kibegabega kye ng'asanyuka.</VERS>
      <VERS vnumber="6">Bw'atuuka eka, ayita mikwano gye ne baliraanwa be, n'abagamba nti Munsanyukireko, kubanga nzudde endiga yange eyabadde ebuze.</VERS>
      <VERS vnumber="7">Mbagamba nti Bwe kityo linaabanga ssanyu mu ggulu olw'oyo alina ebibi omu eyeenenya, okusinga abatuukirivu ekyenda mu omwenda, abateetaaga kwenenya.</VERS>
      <VERS vnumber="8">Oba mukazi ki alina erupiya ekkumi, bw'abulwako erupiya emu, atakoleeza ttabaaza n'ayera ennyumba, n'anyiikira okunoonya okutuusa lw'agizuula?</VERS>
      <VERS vnumber="9">Bw'agiraba, ayita mikwano gye ne baliraanwa be nagamba nti Munsanyukireko, kubanga nzudde erupiya eyabadde embuze.</VERS>
      <VERS vnumber="10">Mbagamba nti Bwe kityo liba ssanyu mu maaso ga bamalayika ba Katonda olw'oyo alina ebibi omu eyeenenya.</VERS>
      <VERS vnumber="11">N'agamba nti Waaliwo omuntu eyalina batabani be babiri:</VERS>
      <VERS vnumber="12">omuto n'agamba kitaawe nti Kitange, mpa omugabo gw'ebintu ogu&#331;&#331;wanidde. Kale n'abagabira eby'obulamu bwe.</VERS>
      <VERS vnumber="13">Awo oluvannyuma lw'ennaku si nnyingi, oyo omwana omuto n'aku&#331;&#331;aanya ebibye byonna, n'atambula n'agenda mu nsi ey'ewala; n'asaasaanyiza eyo ebintu bye mu mpisa embi.</VERS>
      <VERS vnumber="14">Awo bwe yamala okubirya byonna, enjala nnyingi n'egwa mu nsi omwo, n'atanula okudaagana.</VERS>
      <VERS vnumber="15">N'agenda ne yeegatta n'omwami ow'omu nsi eyo; oyo n'amusindika mu kyalo kye okulundanga embizzi.</VERS>
      <VERS vnumber="16">Ne yeegombanga okukkuta ebikuta embizzi bye zaalyanga: ne watabaawo muntu amuwa.</VERS>
      <VERS vnumber="17">Naye bwe yeddamu, n'agamba nti Abaweereza bameka ab'empeera aba kitange abakkuta emmere ne balemwa, nange nfiira wano enjala!</VERS>
      <VERS vnumber="18">Nnaagoloka ne &#331;&#331;enda eri kitange, ne mmugamba nti Kitange, nnyonoonye eri eggulu ne mu manso go;</VERS>
      <VERS vnumber="19">sikyasaana kuyitibwa mwana wo; nfuula ng'omu ku baweereza bo ab'empeera.</VERS>
      <VERS vnumber="20">N'agolokoka n'ajja eri kitaawe. Naye yali ng'akyali wala, kitaawe n'amulengera, n'amusaasira, n'addukana mbiro, n'amugwa mu kifuba, n'amunywegera nnyo.</VERS>
      <VERS vnumber="21">Oyo omwana n'amugamba nti Kitange, nnyonoonye eri eggulu ne mu maaso go; sikyasaana kuyitibwa mwana wo.</VERS>
      <VERS vnumber="22">Naye kitaawe n'agamba abaddu be nti Mugende muleete mangu olugoye olusinga zonna, mulumwambaze: mumunaanike empeta ku ngalo, n'engatto mu bigere bye:</VERS>
      <VERS vnumber="23">muleete n'ennyana eya ssava, mugitte, tulye, tusanyuke;</VERS>
      <VERS vnumber="24">kubanga omwana wange ono yali afudde, azuukidde; yali azaaye, azaawuse. Ne batandika okusanyuka.</VERS>
      <VERS vnumber="25">Naye omwana we omukulu yali mu kyalo; bwe yajja ng'anaatera okutuuka ku nnyumba, n'awulira e&#331;&#331;oma n'amazina.</VERS>
      <VERS vnumber="26">Ku baddu n'ayitako omu, n'amubuuza ebyo bwe bibadde.</VERS>
      <VERS vnumber="27">N'amugamba nti Muganda wo azze: ne kitaawo amuttidde ennyana eya ssava kubanga amuzaawudde nga mulamu:</VERS>
      <VERS vnumber="28">Naye n'asunguwala, n'atayagala kuyingira: kitaawe n'afuluma n'amwegayirira.</VERS>
      <VERS vnumber="29">Naye ye n'addamu n'agamba kitaawe nti Laba, emyaka gino mingi nga nkuweereza, so sikusobyanga n'akatono ky'ondagidde; nange ennaku zonna tompanga na kabuzi ka kusanyuka ne mikwano gyange;</VERS>
      <VERS vnumber="30">naye omwana wo oyo, eyalya eby'obulamu bwo wamu n'abenzi, bw'azze, ng'omuttira ennyana eya ssava.</VERS>
      <VERS vnumber="31">Ye n'amugamba nti Mwana wange, ggwe bulijjo ng'oli wamu nange, era byonna ebyange bye bibyo.</VERS>
      <VERS vnumber="32">Naye okujaguza n'okusanyuka kwa nsonga: kubanga muganda wo oyo yali afudde, azuukidde; era yali azaaye, azaawuse.</VERS>
    </CHAPTER>
    <CHAPTER cnumber="16">
      <VERS vnumber="1">Awo n'agamba abayigirizwa be nabo nti Waaliwo omuntu omugagga eyalina omuwanika we; oyo ne bamuloopa gy'ali ng'asaasaanya ebintu bye.</VERS>
      <VERS vnumber="2">N'amuyita n'amugamba nti Kiki kino kye mpulira ku ggwe? bala omuwendo ogw'obuwanika bwo; kubanga toyinza nate kubeera muwanika.</VERS>
      <VERS vnumber="3">Oyo omuwanika n'ayogera munda mu ye nti Nnaakola ntya, kubanga mukama wange anziyako obuwanika bwange? sirina galima; n'okusabiriza nkwatibwa ensonyi.</VERS>
      <VERS vnumber="4">Mmanyi kye nnaakola, bwe nnaagobebwa mu buwanika, bansembeze mu nnyumba zaabwe.</VERS>
      <VERS vnumber="5">N'ayita buli alina ebbanja lya mukama we, n'agamba ow'olubereberye nti Mukama wange akubanja ki?</VERS>
      <VERS vnumber="6">N'agamba nti Ebigera by'amafuta kikumi. N'amugamba nti Twala ebbaluwa yo, otuule mangu owandiike amakumi ataano.</VERS>
      <VERS vnumber="7">Ate n'agamba omulala nti Naawe obanjibwa ki? N'agamba nti Emitwalo gy'e&#331;&#331;aano kikumi. N'amugamba nti Twala ebbaluwa yo, owandiike kinaana.</VERS>
      <VERS vnumber="8">Awo mukama we n'atendereza oyo omuwanika omulyazaamaanyi kubanga akoze bya magezi: kubanga abaana ab'ebiro bino bagezigezi mu mirembe gyabwe okusinga abaana b'omusana.</VERS>
      <VERS vnumber="9">Nange mbagamba nti Mwekwanirenga emikwano mu mamona atali mutuukirivu; bw'aliggwaawo, babasembeze mu weema ziri ezitaggwaawo.</VERS>
      <VERS vnumber="10">Aba omwesigwa ku kintu ekitono ennyo, ne ku kinene aba mwesigwa: era aba omulyazaamaanyi ku kintu ekitono ennyo, ne ku kinene aba mulyazaamaanyi.</VERS>
      <VERS vnumber="11">Kale bwe mutaabenga beesigwa ku mamona atali mutuukirivu, ani alibateresa obugagga obw'amazima?</VERS>
      <VERS vnumber="12">Era bwe mutaabenga beesigwa ku ekyo ekya beene, ekyammwe ani alikibawa?</VERS>
      <VERS vnumber="13">Tewali muweereza ayinza okuweereza abaami ababiri; kubanga oba alikyawako omu n'ayagala omulala; oba alinywerera ku omu n'anyooma omutala. Temuyinza kuweerezanga Katonda ne mamona.</VERS>
      <VERS vnumber="14">N'Abafalisaayo, abaali abaagazi b'effeeza, ne bawulira ebyo byonna; ne bamusekerera.</VERS>
      <VERS vnumber="15">N'abagamba nti Mmwe muumwo abeefuula abatuukirivu mu maaso g'abantu; naye Katonda amanyi emitima gyammwe; kubanga ekigulumizibwa mu bantu kya muzizo mu maaso ga Katonda.</VERS>
      <VERS vnumber="16">Amateeka ne bannabbi byabaawo okutuuka ku Yokaana: okuva olwo enjiri y'obwakabaka bwa Katonda ebuulirwa, era buli muntu abuyingiramu lwa maanyi.</VERS>
      <VERS vnumber="17">Naye kyangu eggulu n'ensi okuggwaawo, okusinga ennukuta emu ey'amateeka okuggwaawo.</VERS>
      <VERS vnumber="18">Buli muntu yenna anaagobanga mukazi we n'awasa omulala, ng'ayenze; n'oyo anaawasanga eyagobebwa bba ng'ayenze.</VERS>
      <VERS vnumber="19">Awo waaliwo omuntu omugagga eyayambalanga olugoye olw'effulungu ne bafuta ennungi, ng'asanyukanga bulijjo mu kwesiima:</VERS>
      <VERS vnumber="20">era waaliwo n'omwavu erinnya lye Laazaalo eyagalamizibwanga ku mulyango gwe, eyali awummusewummuse amabwa,</VERS>
      <VERS vnumber="21">nga yeegomba okukkuta ebyagwanga okuva ku mmeeza y'omugagga; era embwa nazo zajjanga ne zimukombereranga amabwa ge.</VERS>
      <VERS vnumber="22">Awo olwatuuka omwavu n'afa, n'asitulibwa bamalayika nassibwa mu kifuba kya Ibulayimu. N'omugagga n'afa, n'aziikibwa.</VERS>
      <VERS vnumber="23">N'ayimusiza amaaso ge mu Magombe ng'ali mu kulumizibwa, n'alengera Ibulayimu wala, ne Laazaalo ng'ali mu kifuba kye.</VERS>
      <VERS vnumber="24">N'ayogerera waggulu n'agamba nti Kitange Ibulayimu, nsaasira, otume Laazaalo, annyike ensonda y'olunwe lwe mu mazzi, ampozeewoze olulimi lwange; kubanga nnumwa mu muliro guno.</VERS>
      <VERS vnumber="25">Naye Ibulayimu n'amugamba nti Mwana wange, jjukira nga waweebwanga ebirungi byo mu bulamu bwo, era ne Laazaalo bw'atyo ebibi; naye kaakano ye asanyusibwa, ggwe olumwa.</VERS>
      <VERS vnumber="26">Era ku ebyo byonna, wakati waffe nammwe waliwo olukonko oluwanvu olwateekebwawo, abaagala okuva eno okujja gye muli balemenga okuyinza, era balemenga okuva eyo okuyitawo okujja gye tuli.</VERS>
      <VERS vnumber="27">N'agamba nti Kale, nkwegayiridde, kitange, omutume mu nnyumba ya kitange;</VERS>
      <VERS vnumber="28">kubanga nnina ab'oluganda bataano; abategeeze baleme okujja nabo mu kifo kino ekirimu okulumwa.</VERS>
      <VERS vnumber="29">Naye Ibulayimu n'agamba nti Balina Musa ne bannabbi; babawulirenga abo.</VERS>
      <VERS vnumber="30">N'agamba nti Nedda, kitange Ibulayimu; naye omu ku bafu bw'aligenda gye bali balyenenya.</VERS>
      <VERS vnumber="31">N'amugamba nti Nga bwe batawulira Musa ne bannabbi, era newakubadde omu ku bafu bw'alizuukira, talibakkirizisa.</VERS>
    </CHAPTER>
    <CHAPTER cnumber="17">
      <VERS vnumber="1">N'agamba abayigirizwa be nti Tekiyinzika ebisittaza obutajja; naye zimusanze oyo abireeta!</VERS>
      <VERS vnumber="2">Waakiri oyo okusibwa olubengo mu bulago bwe, okusuulibwa mu nnyanja, okusinga okusittaza omu ku abo abato.</VERS>
      <VERS vnumber="3">Mwekuumenga: muganda wo bw'ayonoonanga, omubuuliriranga; bwe yeenenyanga, omusonyiwanga.</VERS>
      <VERS vnumber="4">Era bw'akwonoonanga emirundi omusanvu ku lunaku olumu, era emirundi omusanvu n'akukyukira ng'agamba nti Nneenenyezza; omusonyiwanga.</VERS>
      <VERS vnumber="5">Abatume ne bagamba Mukama waffe nti Otwongereko okukkiriza.</VERS>
      <VERS vnumber="6">Mukama waffe n'agamba nti Singa mulina okukkiriza okutono ng'akaweke ka kaladaali, mwandigambye omusikamiini guno nti Siguka osimbibwe mu nnyanja; era gwandibawulidde.</VERS>
      <VERS vnumber="7">Naye ani ku mmwe, alina omuddu ng'alima oba ng'alunda endiga, bw'ayingira ng'ava mu lusuku, alimugamba nti Jjangu mangu ago otuule olye;</VERS>
      <VERS vnumber="8">naye atamugamba nti Jjula emmere ndye, weesibe, ompeereze, mmale okulya n'okunywa; naawe olyoke olye era onywe?</VERS>
      <VERS vnumber="9">Amwebaza omuddu oyo olw'okukola by'alagiddwa?</VERS>
      <VERS vnumber="10">Era nammwe bwe mutyo, bwe mumalanga okukola byonna bye mwalagirwa, mugambenga nti Ffe tuli baddu abatasaana; ebyatugwanira okukola bye tukoze.</VERS>
      <VERS vnumber="11">Awo olwatuuka bwe baali mu kkubo nga bagenda e Yerusaalemi yali ng'ayita wakati wa Samaliya ne Ggaliraaya.</VERS>
      <VERS vnumber="12">Awo bwe yayingira mu mbuga emu ne bamusisinkana abantu kkumi abagenge, abaayimirira ewala;</VERS>
      <VERS vnumber="13">ne boogerera waggulu ne bagamba nti Yesu, Mukama waffe, otusaasire.</VERS>
      <VERS vnumber="14">Bwe yabalaba n'abagamba nti Mugende mwerage eri bakabona. Awo olwatuuka bwe baali nga bagenda ne balongoosebwa.</VERS>
      <VERS vnumber="15">Awo omu ku bo, bwe yalaba ng'awonye, n'akomawo n'atendereza Katonda n'eddoboozi ddene;</VERS>
      <VERS vnumber="16">n'avuunama awali ebigere bye, ng'amwebaza: era oyo yali Musamaliya.</VERS>
      <VERS vnumber="17">Yesu n'addamu nagamba nti Ekkumi bonna tebalongoosebbwa? naye bali omwenda bali ludda wa?</VERS>
      <VERS vnumber="18">Tebalabise abakomawo okutendereza Katonda, wabula omugenyi ono?</VERS>
      <VERS vnumber="19">N'amugamba nti Yimuka, ogende: okukkiriza kwo kukuwonyezza.</VERS>
      <VERS vnumber="20">Bwe yabuuzibwa Abafalisaayo nti Obwakabaka bwa Katonda bujja ddi? n'abaddamu n'agamba nti Obwakabaka bwa Katonda tebujja nga bweyolese:</VERS>
      <VERS vnumber="21">so tebaligamba nti Laba, buli wano! Oba nti Buli wali! Kubanga, laba, obwakabaka bwa Katonda buli munda yammwe!</VERS>
      <VERS vnumber="22">N'agamba abayigirizwa be nti Ennaku zigenda okujja lwe mulyegomba okulaba olumu ku nnaku z'Omwana w'omuntu, so temulirulaba.</VERS>
      <VERS vnumber="23">Kale balibagamba nti Laba, wali! Laba, wano! temugendanga, so temugobereranga;</VERS>
      <VERS vnumber="24">kubanga okumyansa bwe kumyansiza ku luuyi olumu olw'eggulu, nga bwe kumasamasiza ne ku luuyi olulala olw'eggulu, bw'atyo Omwana w'omuntu bw'aliba ku lunaku lwe.</VERS>
      <VERS vnumber="25">Naye okusooka kimugwanira okubonyaabonyezebwa ebingi n'okugaanibwa ab'emirembe gino.</VERS>
      <VERS vnumber="26">Era nga bwe byali mu nnaku za Nuuwa, bwe bityo bwe biriba ne mu nnaku z&#8217;Omwana, w'omuntu.</VERS>
      <VERS vnumber="27">Baali nga balya, nga banywa, nga bawasa, nga bawayira, okutuuka ku lunaku Nuuwa lwe yayingira mu lyato, amataba ne gajja, ne gabazikiriza bonna.</VERS>
      <VERS vnumber="28">Era nga bwe byali mu nnaku za Lutti; baali nga balya, nga banywa, nga bagula nga batunda, nga basiga, nga bazimba;</VERS>
      <VERS vnumber="29">naye ku lunaku luli Lutti lwe yava mu Sodomu, omuliro n'ekibiriiti ne bitonnya okuva mu ggulu ne bibazikiriza bonna:</VERS>
      <VERS vnumber="30">bwe bityo bwe biriba ku lunaku Omwana w'omuntu lw'alibikkulibwa.</VERS>
      <VERS vnumber="31">Ku lunaku olwo, alibeera waggulu ku nnyumba, n'ebintu bye nga biri mu nnyumba, takkanga kubiggyamu; n'ali mu lusuku bw'atyo taddanga nnyuma.</VERS>
      <VERS vnumber="32">Mujjukire mukazi wa Lutti.</VERS>
      <VERS vnumber="33">Buli anoonya okulokola obulamu bwe alibubuza; naye buli abubuza alibuwonya.</VERS>
      <VERS vnumber="34">Mbagamba nti Mu kiro ekyo babiri baliba ku kitanda kimu; omu alitwalibwa, n'omulala alirekebwa.</VERS>
      <VERS vnumber="35">Abakazi babiri baliba nga baseera wamu; omu alitwalibwa, n'omulala alirekebwa.</VERS>
      <VERS vnumber="36">Ababiri baliba mu lusuku; omu alitwalibwa, n'omulala alirekebwa.</VERS>
      <VERS vnumber="37">Ne baddamu ne bamugamba nti Wa, Mukama waffe? N'abagamba nti Awaba omulambo eyo n'ensega we ziriku&#331;&#331;aanira.</VERS>
    </CHAPTER>
    <CHAPTER cnumber="18">
      <VERS vnumber="1">N'abagerera olugero bwe kibagwanira okusabanga bulijjo, obutakoowanga;</VERS>
      <VERS vnumber="2">n'agamba nti Waaliwo omulamuzi mu kibuga kimu, ataatya Katonda, era nga tassaamu muntu kitiibwa;</VERS>
      <VERS vnumber="3">era waaliwo nnamwandu mu kibuga ekyo; n'ajjanga w'ali ng'agamba nti Nnamula n'omulabe wange.</VERS>
      <VERS vnumber="4">N'atasooka kukkiriza; naye oluvannyuma n'ayogera munda mu ye nti Newakubadde nga sitya Katonda, era nga sissaamu muntu kitiibwa;</VERS>
      <VERS vnumber="5">naye olw'okunteganya nnamwandu ono kw'anteganya nnamulamula, aleme okuntengezza ng'ajja olutata.</VERS>
      <VERS vnumber="6">Mukama waffe n'agamba nti Muwulire omulamuzi oyo atali mutuukirivu ky'agamba.</VERS>
      <VERS vnumber="7">Kale ne Katonda taliramula balondebe abamukaabirira emisana n'ekiro, ng'akyagumiikiriza?</VERS>
      <VERS vnumber="8">Mbagamba nti Alibalamula mangu. Naye Omwana w'omuntu bw'alijja, aliraba okukkiriza ku nsi?</VERS>
      <VERS vnumber="9">N'abalala abaali beerowooza ku bwabwe okuba abatuukirivu nga banyooma abalala bonna, n'abagamba olugero luno, nti</VERS>
      <VERS vnumber="10">Abantu babiri baalinnya mu yeekaalu okusaba, omu Mufalisaayo, omulala muwooza.</VERS>
      <VERS vnumber="11">Omufalisaayo n'ayimirira n'asaba yekka ebigambo bino nti Ai Katonda, nkwebaza kubanga siri nga bantu balala bonna, abanyazi, abalyazaamaanyi, abenzi, newakubadde ng'ono omuwooza.</VERS>
      <VERS vnumber="12">Nsiiba emirundi ebiri mu ssabbiiti; mpaayo ekitundu eky'ekkumi ku byonna bye nfuna.</VERS>
      <VERS vnumber="13">Naye omuwooza n'ayimirira wala, n'atayagala na kuyimusa maaso ge mu ggulu, naye ne yeekuba mu kifuba ng'agamba nti Ai Katonda, onsaasire nze alina ebibi.</VERS>
      <VERS vnumber="14">Mbagamba nti Oyo yakka okuddayo mu nnyumba ye ng'aweereddwa obutuukirivu okusinga oli; kubanga buli eyeegulumiza alitoowazibwa; n'oyo eyeetoowaza aligulumizibwa.</VERS>
      <VERS vnumber="15">Awo ne baleeta n'abaana abato w'ali, okubakomako: naye abayigirizwa bwe baabalaba, ne bababoggolera.</VERS>
      <VERS vnumber="16">Naye Yesu n'abayita ng'agamba nti Muleke abaana abato bajje gye ndi, temubagaana: kubanga abali ng'abo obwakabaka bwa Katonda bwe bwabwe.</VERS>
      <VERS vnumber="17">Mazima mbagamba nti Buli atakkirizenga bwakabaka bwa Katonda ng'omwana omuto, talibuyingiramu n'akatono.</VERS>
      <VERS vnumber="18">N'omuntu omukulu omu n'amubuuza ng'agamba nti Omuyigiriza omulungi, nkole ki okusikira obulamu obutaggwaawo?</VERS>
      <VERS vnumber="19">Yesu n'amugamba nti Ompitira ki omulungi? tewali mulungi wabula omu, ye Katonda.</VERS>
      <VERS vnumber="20">Amateeka ogamanyi nti Toyendanga, Tottanga, Tobbanga, Towaayirizanga, Ossangamu ekitiibwa kitaawo ne nnyoko.</VERS>
      <VERS vnumber="21">N'agamba nti Ebyo byonna nnabikwatanga okuva mu buto bwange.</VERS>
      <VERS vnumber="22">Yesu bwe yawulira n'amugamba nti Okyaweebuuseeko kimu; tunda by'oli nabyo byonna, obigabire abaavu, kale oliba n'obugagga mu ggulu: olyoke ojje ongoberere.</VERS>
      <VERS vnumber="23">Naye bwe yawulira ebyo n'anakuwala nnyo; kubanga yali mugagga nnyo.</VERS>
      <VERS vnumber="24">Awo Yesu bwe yamulaba n'agamba nti Nga kizibu abalina obugagga okuyingira mu bwakabaka bwa Katonda!</VERS>
      <VERS vnumber="25">Kubanga kyangu e&#331;&#331;amira okuyita mu nnyindo y'empiso, okusinga omugagga okuyingira mu bwakabaka bwa Katonda.</VERS>
      <VERS vnumber="26">Abaawulira ne bagamba nti Kale ani ayinza okulokoka?</VERS>
      <VERS vnumber="27">Naye n'agamba nti Ebitayinzika eri abantu biyinzika eri Katonda.</VERS>
      <VERS vnumber="28">Peetero n'agamba nti Laba, ffe twaleka ebyaffe ne tukugoberera.</VERS>
      <VERS vnumber="29">N'abagamba nti Mazima mbagamba nti Tewali muntu eyaleka ennyumba, oba mukazi, oba ba luganda, oba bazadde, oba baana, olw'obwakabaka bwa Katonda,</VERS>
      <VERS vnumber="30">ataweebwa nate emirundi mingi mu biro bino, ne mu biro ebigenda okujja obulamu obutaggwaawo.</VERS>
      <VERS vnumber="31">N'atwala abo ekkumi n'ababiri n'abagamba nti Laba, tulinnya e Yerusaalemi, n'ebyo byonna ebyawandiikibwa bannabbi birituukirira ku Mwana w'omuntu.</VERS>
      <VERS vnumber="32">Kubanga aliweebwayo mu b'amawanga, aliduulirwa, aligirirwa ekyejo, aliwandirwa amalusu:</VERS>
      <VERS vnumber="33">balimukuba enkoba, balimutta; era ku lunaku olw'okusatu alizuukira.</VERS>
      <VERS vnumber="34">Nabo ne batategeerawo ku ebyo n'ekimu; n'ekigambo ekyo kyali kibakwekeddwa, ne batategeera ebyayogerwa.</VERS>
      <VERS vnumber="35">Awo olwatuuka bwe yali ng'anaatera okutuuka e Yeriko, omuzibe w'amaaso yali ng'atudde ku kkubo ng'asabiriza;</VERS>
      <VERS vnumber="36">awo bwe yawulira ekibiina nga kiyita, n'abuuza nti kiki ekyo:</VERS>
      <VERS vnumber="37">Ne bamubuulira nti Yesu Omunazaaleesi ayita.</VERS>
      <VERS vnumber="38">N'ayogerera waggulu ng'agamba nti Yesu, omwana wa Dawudi, onsassire.</VERS>
      <VERS vnumber="39">N'abo abaali bakulembedde ne bamuboggolera okusirika; naye ye ne yeeyongera nnyo okwogerera waggulu nti Ggwe omwana wa Dawudi, onsaasire.</VERS>
      <VERS vnumber="40">Yesu n'ayimirira, n'alagira okumuleeta w'ali; awo bwe yasembera okumpi, n'amubuuza nti</VERS>
      <VERS vnumber="41">Oyagala nkukolere ki? N'agamba nti Mukama wange, njagala okuzibula.</VERS>
      <VERS vnumber="42">Yesu n'amugamba nti Zibula: okukkiriza kwo kukulokodde.</VERS>
      <VERS vnumber="43">Amangu ago n'azibula, n'amugoberera ng'agulumiza Katonda: n'abantu bonna bwe baalaba ne batendereza Katonda.</VERS>
    </CHAPTER>
    <CHAPTER cnumber="19">
      <VERS vnumber="1">Nayingira mu Yeriko n'aba ng'agiyitamu.</VERS>
      <VERS vnumber="2">Kale, laba, waaliwo omuntu eyali ayitibwa erinnya lye Zaakayo, naye yali mukulu w'ebawooza, era nga mugagga.</VERS>
      <VERS vnumber="3">N'asala amagezi okulaba Yesu bw'ali; n'atayinza olw'ekibiina, kubanga ekigera kye yali mumpi.</VERS>
      <VERS vnumber="4">N'adduka n'akulembera, n'alinnya ku muti omusukomooli amulabe: kubanga yali agenda kuyita mu kkubo eryo.</VERS>
      <VERS vnumber="5">Awo Yesu bwe yatuuka mu kifo w'ali, n'atunula waggulu, n'amugamba nti Zaakayo, kka mangu; kubanga leero ki&#331;&#331;waaidde okutuula mu nnyumba yo.</VERS>
      <VERS vnumber="6">N'akka mangu, n'amwaniriza ng'asanyuka.</VERS>
      <VERS vnumber="7">Bwe baalaba, ne bamwemulugunyiza bonna, nga bagamba nti Ayingidde okusula omw'omuntu alina ebibi.</VERS>
      <VERS vnumber="8">Zaakayo n'ayimirira n'agamba Mukama waffe nti Laba, Mukama wange, ekitundu ky'ebintu byange mbawa abaavu; oba nga nnalyazaamaanya omuntu yenna ekintu kye, mmuliyira emirundi ena.</VERS>
      <VERS vnumber="9">Yesu n'amugamba nti Leero okulokolebwa kuzze mu nnyumba muno, kubanga naye mwana wa Ibulayimu.</VERS>
      <VERS vnumber="10">Kubanga Omwana w'omuntu yajja okunoonya n'okulokola ekyo ekyabula.</VERS>
      <VERS vnumber="11">Awo bwe baawulira ebyo ne yeeyongera n'agera olugero, kubanga yali kumpi ne Yerusaalemi, era kubanga baali balowooza ng'obwakabaka bwa Katonda bugenda kulabika mangu ago.</VERS>
      <VERS vnumber="12">Kyeyava agamba nti Waaliwo omuntu omukulu eyagenda mu nsi y'ewala, okulya obwakabaka alyoke akomewo.</VERS>
      <VERS vnumber="13">N'ayita abaddu be kkumi, n'abawa ensimbi ebikumi bibiri, n'abagamba nti Musuubuzenga okutuusa we ndijjira.</VERS>
      <VERS vnumber="14">Naye basajja be ne bamukyawa, ne batuma ababaka ennyuma we, nga bagamba nti Tetwagala oyo kutufuga.</VERS>
      <VERS vnumber="15">Awo olwatuuka bwe yakomawo ng'amaze okulya obwakabaka, n'alagira okuyita abaddu abo be yawa effeeza, alyoke amanye amagoba ge baasuubula.</VERS>
      <VERS vnumber="16">Ow'olubereberye n'ajja n'agamba nti Mukama wange, ensimbi zo amakumi abiri gaagobamu ensimbi bibiri.</VERS>
      <VERS vnumber="17">N'amugamba nti Weebale, omuddu omulungi: kubanga wali mwesigwa ku kintu ekitono ennyo, kale ba n'obuyinza ku bibuga kkumi.</VERS>
      <VERS vnumber="18">N'ajja ow'okubiri ng'agamba nti Mukama wange, ensimbi zo abiri zaagobamu ensimbi kikumi.</VERS>
      <VERS vnumber="19">N'oyo n'amugamba nti Naawe ba ku bibuga bitaano.</VERS>
      <VERS vnumber="20">N'omulala n'ajja n'agamba nti Mukama wange, laba, ensimbi zo zino abiri nnazitereka nga zisibiddwa mu kiwero:</VERS>
      <VERS vnumber="21">kubanga nnakutya kubanga oli munti mukakanyavu: olonda ky'otaateekawo, okungula ky'otaasiga.</VERS>
      <VERS vnumber="22">N'amugamba nti Akamwa ko kanaakunsaliza omusango, ggwe omuntu omubi. Wali omanyi nga nze ndi muntu mukakanyavu, nga nnonda kye ssaateekawo, nga nkungula kye ssaasiga;</VERS>
      <VERS vnumber="23">kale kiki ekyakulobera okuwa ensimbi zange abasuubuzi nange bwe nnandizze nnandizitutte n'amagoba gaazo?</VERS>
      <VERS vnumber="24">N'agamba abaali bayimiridde awo nti Mumuggyeeko ensimbi ze, muziwe oyo alina ensimbi ebikumi ebibiri</VERS>
      <VERS vnumber="25">Ne bamugamba nti Mukama waffe, alina ensimbi ebikumi bibiri.</VERS>
      <VERS vnumber="26">Mbagamba nti Buli alina aliweebwa; naye oyo atalina, era ekyo ky'ali nakyo , kirimuggibwako.</VERS>
      <VERS vnumber="27">Naye abo abalabe bange abatayagala nze kubafuga, mubaleete wano mubattire mu maaso gange.</VERS>
      <VERS vnumber="28">Awo bwe yamala okwogera ebyo n'akulembera n'alinnya e Yerusaalemi.</VERS>
      <VERS vnumber="29">Awo olwatuuka bwe yali ng'anaatera okutuuka e Besufaage n'e Bessaniya, ku lusozi oluyitibwa olwa Zeyituuni, n'atuma ku bayigirizwa be babiri,</VERS>
      <VERS vnumber="30">ng'agamba nti Mugende mu mbuga eri mu maaso gammwe; bwe munaayingira omwo munaalaba omwana gw'endogoyi nga gusibiddwa oguteebagalwangako muntu: mugusumulule muguleete</VERS>
      <VERS vnumber="31">Era omuntu bw'ababuuza nti Mugusumululira ki? mugambe bwe mutyo nti Mukama waffe ye agwetaaga.</VERS>
      <VERS vnumber="32">N'abo abaatumibwa ne bagenda, ne balaba nga bw'abagambye.</VERS>
      <VERS vnumber="33">Awo bwe baali nga basumulula omwana gw'endogoyi bannannyini gwo ne babagamba nti Musumululira ki omwana gw'endogoyi ogwo?</VERS>
      <VERS vnumber="34">Ne bagamba nti Mukama waffe ye agwetaaga.</VERS>
      <VERS vnumber="35">Ne baguleeta eri Yesu: ne baaliira engoye zaabwe ku mwana gw'endogoyi, ne beebagazaako Yesu.</VERS>
      <VERS vnumber="36">Awo yali ng'agenda ne baaliira engoye zaabwe mu luguudo.</VERS>
      <VERS vnumber="37">Awo bwe yali ng'anaatera okutuuka mu kikko ky'olusozi olwa Zeyituuni, ekibiina kyonna eky'abayigirizwa ne batanula okusanyuka n'okutendereza Katonda n'eddoboozi ddene olw'eby'amagero byonna bye baalaba;</VERS>
      <VERS vnumber="38">nga bagamba nti Aweereddwa omukisa Kabaka ajjira mu linnya lya Mukama: emirembe mu ggulu, n'ekitiibwa waggulu ennyo.</VERS>
      <VERS vnumber="39">Abafalisaayo abamu ab'omu kibiina ne bamugamba nti Omuyigiriza, koma ku bayigirizwa bo.</VERS>
      <VERS vnumber="40">N'addamu n'abagamba nti Mbagamba nti Abo bwe banaasirika, amayinja ganaayogerera waggulu.</VERS>
      <VERS vnumber="41">Awo bwe yasembera okumpi, n'alaba ekibuga n'akikaabira,</VERS>
      <VERS vnumber="42">ng'agamba nti Singa omanyi ku lunaku luno, ggwe, ebigambo eby'emirembe! naye kaakano bikwekeddwa amaaso go.</VERS>
      <VERS vnumber="43">Kubanga ennaku zirikujjira, abalabe bo lwe balikuzimbako ekigo, balikwetooloola, balikuzingiza enjuyi zonna,</VERS>
      <VERS vnumber="44">balikusuula wansi, n'abaana bo abali mu nda yo; so tebalikulekamu jjinja eriri kungulu ku jjinja; kubanga tewamanya biro bya kukyalirwa kwo.</VERS>
      <VERS vnumber="45">N'ayingira mu yeekaalu, n'asooka okugobamu abaali batunda</VERS>
      <VERS vnumber="46">ng'abagamba nti Kyawandiikibwa nti Era ennyumba yange eneebanga nnyumba ya kusabirangamu: naye mmwe mugifudde mpuku ya banyazi.</VERS>
      <VERS vnumber="47">Awo n'ayigirizanga mu yeekaalu buli lunaku. Naye bakabona abakulu n'abawandiisi n'abakulu b'abantu ne basala amagezi okumuzikiriza:</VERS>
      <VERS vnumber="48">ne batalaba kye banaakola; kubanga abantu bonna baamussaako nnyo omwoyo nga bamuwulira.</VERS>
    </CHAPTER>
    <CHAPTER cnumber="20">
      <VERS vnumber="1">Awo olwatuuka ku lunaku lumu ku ezo, yali ng'ayigiriza abantu mu yeekaalu, ng'abuulira enjiri, bakabona abakulu n'abawandiisi wamu n'abakadde ne bamujjira;</VERS>
      <VERS vnumber="2">ne boogera nga bamugamba nti Tubuulire; buyinza ki obukukoza bino? Oba ani eyakuwa obuyinza obwo?</VERS>
      <VERS vnumber="3">N'addamu n'abagamba nti Nange ka mbabuuze ekigambo kimu; mumbulire:</VERS>
      <VERS vnumber="4">okubatiza kwa Yokaana kwava mu ggulu nantiki mu bantu?</VERS>
      <VERS vnumber="5">Ne bateesa bokka na bokka, nga bagamba nti Bwe tunaagamba Kwava mu ggulu; anaagamba nti Kiki ekyabalobera okumukkiriza?</VERS>
      <VERS vnumber="6">Naye bwe tunaagamba ati Kwava mu bantu; abantu bonna banaatukuba amayinja: kubanga bakkiririza ddala Yokaana okuba nnabbi.</VERS>
      <VERS vnumber="7">Ne baddamu nti tebamanyi gye kwava.</VERS>
      <VERS vnumber="8">Yesu n'abagamba nti Kale nange siibabuulire mmwe buyinza obunkoza bino gye bwava.</VERS>
      <VERS vnumber="9">N'asooka okubuulira abantu olugero luno nti Omuntu omu yasimba olusuku lw'emizabbibu, n'alusigira abalimi, n'agenda mu nsi endala n'alwayo.</VERS>
      <VERS vnumber="10">Awo mu biro by'omwaka abalimi n'abatumira omuddu, bamuwe ku bibala by'omu lusuku lw'emizabbibu: naye abalimi ne bamukuba, ne bamusindika nga talina kintu.</VERS>
      <VERS vnumber="11">N'ayongera okutuma omuddu omulala; n'oyo ne bamukuba, ne bamuswaza ne bamusindika nga talina kintu.</VERS>
      <VERS vnumber="12">N'ayongera okutuma ow'okusatu: n'oyo naye ne bamufumita ne bamugoba.</VERS>
      <VERS vnumber="13">Oyo mukama w'olusuku lw'emizabbibu n'agamba nti Nnaakola ntya? Ka ntume omwana wange omwagalwa: mpozzi oyo balimussaamu ekitiibwa.</VERS>
      <VERS vnumber="14">Naye abalimi bwe baamulaba, ne bateesa bokka na bokka, nga bagamba nti Ono ye musika: tumutte, obusika bube bwaffe.</VERS>
      <VERS vnumber="15">Ne bamugoba mu lusuku lw'emizabbibu, ne bamutta. Kale alibakola atya mukama w'olusuku lw'emizabbibu?</VERS>
      <VERS vnumber="16">Alijja n'azikiriza abalimi abo, n'olusuku lw'emizabbibu aliruwa abalala. Bwe baawulira ebyo, ne bagamba nti Bireme okubaawo.</VERS>
      <VERS vnumber="17">Naye ye n'abatunuulira n'agamba nti Kale kiki kino ekyawandiikibwa nti Ejjinja abazimbi lye baagaana, Eryo lye lyafuuka omutwe ogw'oku nsonda?</VERS>
      <VERS vnumber="18">Buli agwa ku jjinja eryo alimenyekamenyeka; naye oyo gwe lirigwako, lirimufuumuula ng'enfuufu.</VERS>
      <VERS vnumber="19">Awo abawandiisi ne bakabona abakulu ne basala amagezi okumussaako emikono mu kiseera ekyo; ne batya abantu; kubanga baategeera nti ku bo kw'ageredde olugero olwo.</VERS>
      <VERS vnumber="20">Ne bamulabirira, ne batuma abakessi nga beefuula abatuukirivu, balandukire ku bigambo bye, balyoke bamuweeyo eri okufuga okw'owessaza n'eri obuyinza bwe.</VERS>
      <VERS vnumber="21">Ne bamubuuza, nga bagamba nti Omuyigiriza, tumanyi ng'oyogera era ng'oyigiriza eby'amazima, so tososola mu bantu, naye oyigiriza mazima ekkubo lya Katonda:</VERS>
      <VERS vnumber="22">kirungi ffe okuwanga Kayisaali omusolo, nantiki si weewaawo?</VERS>
      <VERS vnumber="23">Naye n'ategeera obukuusa bwabwe, n'abagamba nti Mundage eddinaali.</VERS>
      <VERS vnumber="24">Ekifaananyi ekiriko n'obuwandiikeko by'ani? Bo ne bagamba nti Bya Kayisaali.</VERS>
      <VERS vnumber="25">N'abagamba nti Kale ebya Kayisaali mumusasulenga Kayisaali, n'ebya Katonda mumusasulenga Katonda.</VERS>
      <VERS vnumber="26">Ne batayinza kuggya nsonga mu kigambo ekyo mu maaso g'abantu, ne beewuunya ky'azzeemu, ne basirika.</VERS>
      <VERS vnumber="27">Abasaddukaayo abamu ne bajja gy'ali, abagamba nti tewali kuzuukira; ne bamubuuza,</VERS>
      <VERS vnumber="28">nga bagamba nti Omuyigiriza, Musa yatuwandiikira nti Muganda w'omuntu bw'afanga ng'alina omukazi, nga talina mwana, muganda we awase omukazi oyo addizeewo muganda we ezzadde.</VERS>
      <VERS vnumber="29">Kale waaliwo ab'oluganda musanvu: ow'olubereberye n'awasa omukazi, n'afa nga talina mwana;</VERS>
      <VERS vnumber="30">n'ow'okubiri;</VERS>
      <VERS vnumber="31">n'ow'okusatu n'amuwasa; era bwe batyo bali omusanvu ne bafa, ne batalekaawo baana.</VERS>
      <VERS vnumber="32">Oluvannyuma n'omukazi n'afa.</VERS>
      <VERS vnumber="33">Kale mu kuzuukira aliba muka ani ku abo? kubanga bonna omusanvu baamuwasa.</VERS>
      <VERS vnumber="34">Yesu n'abagamba nti Abaana b'ensi eno bawasa, bafumbizibwa:</VERS>
      <VERS vnumber="35">naye bali abasaanyizibwa okutuuka mu nsi eyo ne mu kuzuukira okw'omu bafu, tebawasa, so tebafumbizibwa:</VERS>
      <VERS vnumber="36">kubanga n'okufa tebayinza kufa nate: kubanga bali nga bamalayika; era be baana ba Katonda, nga bwe bali abaana b'okuzuukira.</VERS>
      <VERS vnumber="37">Okumanya ng'abafu bazuukira, ne Musa yakiraga ku Kisaka bwe yamuyita Mukama Katonda wa Ibulayimu, era Katonda wa Isaaka, era Katonda wa Yakobo.</VERS>
      <VERS vnumber="38">Naye ye si Katonda wa bafu, naye wa balamu: kubanga bonna baba balamu ku bubwe.</VERS>
      <VERS vnumber="39">Abawandiisi abamu ne baddamu, nga bagamba nti Omuyigiriza, oyogedde bulungi.</VERS>
      <VERS vnumber="40">Kubanga tebaaya&#331;&#331;anga kumubuuza kigambo kyonna nate.</VERS>
      <VERS vnumber="41">N'abagamba nti Boogera batya nga Kristo ye mwana wa Dawudi?</VERS>
      <VERS vnumber="42">Kubanga Dawudi yennyini ayogera mu kitabo kya Zabbuli nti Mukama yagamba Mukama wange nti Tuula ku mukono gwange ogwa ddyo,</VERS>
      <VERS vnumber="43">Okutuusa lwe ndifuula abalabe bo entebbe y'ebigere byo.</VERS>
      <VERS vnumber="44">Dawudi amuyita Mukama we, kale mwana we atya?</VERS>
      <VERS vnumber="45">Awo abantu bonna bwe baali nga bamuwulira, n'agamba abayigirizwa be nti</VERS>
      <VERS vnumber="46">Mwekuumenga abawandiisi; abaagala okutambuliranga mu ngoye empanvu, abaagala okulamusibwanga mu butale, n'entebe ez'oku mwanjo mu maku&#331;&#331;aaniro, n'ebifo eby'ekitiibwa ku mbaga;</VERS>
      <VERS vnumber="47">abanyaga ennyumba za bannamwandu, abasaba ennyo mu bunnanfuusi: abo balisalirwa omusango ogusinga obunene.</VERS>
    </CHAPTER>
    <CHAPTER cnumber="21">
      <VERS vnumber="1">Awo n'ayimusa amaaso, n'alaba abagagga abaali basuula ebirabo byabwe mu ggwanika.</VERS>
      <VERS vnumber="2">N'alaba nnamwandu omu omwavu ng'asuula omwo ebitundu by'eppeesa bibiri.</VERS>
      <VERS vnumber="3">N'agamba nti Mazima mbagamba nti Nnamwandu ono omwavu asuddemu bingi okusinga bonna:</VERS>
      <VERS vnumber="4">kubanga abo bonna basuddemu ku bibafikkiridde mu birabo: naye oyo mu kwetaaga kwe asuddemu byonna by'ali nabyo, bwe bulamu bwe bwonna.</VERS>
      <VERS vnumber="5">Era abamu bwe baali boogera ku yeekaalu, bwe yayonjebwa n'amayinja amalungi n'ebiweebwayo, n'agamba nti</VERS>
      <VERS vnumber="6">Bino bye mulaba, ennaku zigenda kujja, lwe watalirekebwa jjinja eriri ku jjinja wano eritalisuulibwa.</VERS>
      <VERS vnumber="7">Ne bamubuuza nga bagamba nti Omuyigiriza, kale ebyo biribaawo ddi? Kabonero ki akalibaawo ebyo bwe biriba nga bigenda okubaawo?</VERS>
      <VERS vnumber="8">N'agamba nti Mutunule muleme okukyamizibwa; kubanga bangi abalijja n'erinnya lyange, nga boogera nti Nze nzuuno; era nti Obudde bunaatera okutuuka: temubagobereranga.</VERS>
      <VERS vnumber="9">Era bwe muwuliranga entalo n'ebikankano, temwekanga: kubanga ebyo kibigwanira okusooka okujja; naye enkomerero terituuka mangu ago.</VERS>
      <VERS vnumber="10">N'alyoka abagamba nti Eggwanga lirirumba eggwanga, n'obwakabaka bulirumba obwakabaka;</VERS>
      <VERS vnumber="11">walibaawo n'ebikankano ebinene, ne mu bifo ebirala enjala ne kawumpuli; walibaawo n'ebitiisa n'obubonero obunene obuva mu ggulu.</VERS>
      <VERS vnumber="12">Naye ebyo byonna nga tebinnabaawo, balibassaako emikono, balibayigganya, nga babawaayo mu maku&#331;&#331;aaniro ne mu makomera nga babatwala eri bakabaka n'abaamasaza olw'erinnya lyange.</VERS>
      <VERS vnumber="13">Kiriba mujulirwa gye muli.</VERS>
      <VERS vnumber="14">Kale mukiteeke mu mitima gyammwe, obutasookanga kulowooza bye muliddamu:</VERS>
      <VERS vnumber="15">kubanga nze ndibawa akamwa n'amagezi, abalabe bammwe bonna bye bataliyinza kuwakana nabyo newakubadde okubigaana.</VERS>
      <VERS vnumber="16">Naye muliweebwayo abazadde bammwe, n'ab'oluganda, n'ab'ekika, n'ab'omukwano; n'abamu ku mmwe balibassa.</VERS>
      <VERS vnumber="17">Nammwe mulikyayibwa bonna olw'erinnya lyange.</VERS>
      <VERS vnumber="18">N'oluviiri olw'oku mitwe gyammwe terulibula n'akatono.</VERS>
      <VERS vnumber="19">Mu kugumiikiriza kwammwe mulifuna obulamu bwammwe.</VERS>
      <VERS vnumber="20">Naye bwe muliraba Yerusaalemi nga kyetooloddwa eggye, ne mulyoka mutegeera nti okuzikirira kwakyo kunaatera okutuuka.</VERS>
      <VERS vnumber="21">Mu biro ebyo ababanga mu Buyudaaya baddukiranga ku nsozi; n'ababanga wakati mu kyo bakifulumangamu; n'ababanga mu byalo tebakiyingirangamu.</VERS>
      <VERS vnumber="22">Kubanga ezo ze nnaku ez'okuwalana eggwanga, ebyawandiikibwa byonna biryoke bituukirire.</VERS>
      <VERS vnumber="23">Ziribasanga abaliba n'embuto n'abayonsa mu nnaku ezo! kubanga waliba okulaba ennaku ennyingi ku nsi n'obusungu eri abantu abo.</VERS>
      <VERS vnumber="24">Balittibwa n'obwogi bw'ekitala, balinyagibwa okutwalibwa mu mawanga gonna; ne Yerusaalemi kiririnnyirirwa ab'amawanga okutuusa ebiro by'ab'amawanga lwe birituukirira.</VERS>
      <VERS vnumber="25">Era walibaawo n'obubonero ku njuba ne ku mwezi ne ku mmunyeenye; ne ku nsi amawanga galinakuwala, nga basamaalirira olw'okuwuuma kw'ennyanja n'amayengo;</VERS>
      <VERS vnumber="26">abantu nga bazirika olw'entiisa n'olw'okutunuulira ebyo ebijja ku nsi: kubanga amaanyi ag'omu ggulu galikankanyizibwa.</VERS>
      <VERS vnumber="27">Ne balyoka balaba Omwana w'omuntu ng'ajjira mu kire n'amaanyi n'ekitiibwa kinene.</VERS>
      <VERS vnumber="28">Naye ebigambo ebyo bwe bitanulanga okubaawo mutunulanga waggulu, muyimusanga emitwe gyammwe: kubanga okununulibwa kwammwe kunaatera okutuuka.</VERS>
      <VERS vnumber="29">N'abagamba olugero; nti Mulabe omutiini n'emiti gyonna;</VERS>
      <VERS vnumber="30">kale bwe gitojjera, mulaba ne mutegeera mwekka, nti kaakano okukungula kuli kumpi.</VERS>
      <VERS vnumber="31">Era nammwe bwe mutyo, bwe mulabanga ebyo nga bibaawo mumanyanga, nti obwakabaka bwa Katonda buli kumpi:</VERS>
      <VERS vnumber="32">Mazima mbagamba nti Emirembe gino tegiriggwaawo n'akatono okutuusa ebyo byonna lwe biribaawo.</VERS>
      <VERS vnumber="33">Eggulu n'ensi biriggwaawo; naye ebigambo byange tebiriggwaawo n'akatono.</VERS>
      <VERS vnumber="34">Naye mwekuumenga emitima gyammwe gireme okuzitoowererwanga olw'obuluvu n'okutamiiranga n'okweraliikiriranga eby'obulamu buno, era olunaku luli luleme okubatuukako ng'ekyambika;</VERS>
      <VERS vnumber="35">kubanga bwe lutyo bwe lulituuka ku bonna abali ku nsi yonna.</VERS>
      <VERS vnumber="36">Naye mutunulenga mu biro byonna musabenga musobole okudduka ebyo byonna ebigenda okubaawo n'okuyimirira mu maaso g'Omwana w'omuntu.</VERS>
      <VERS vnumber="37">Awo buli lunaku yayigirizanga mu yeekaalu; bwe bwazibanga n'afuluma n'asula ku lusozi oluyitibwa olwa Zeyituuni.</VERS>
      <VERS vnumber="38">Abantu bonna ne bakeeranga enkya okugenda gy'ali mu yeekaalu okumuwulira.</VERS>
    </CHAPTER>
    <CHAPTER cnumber="22">
      <VERS vnumber="1">Awo embaga ey'emigaati egitazimbulukuswa eyitibwa Okuyitako yali enaatera okutuuka.</VERS>
      <VERS vnumber="2">Bakabona abakulu n'abawandiisi ne basala amagezi bwe banaamutta; kubanga baali batya abantu.</VERS>
      <VERS vnumber="3">Awo Setaani n'ayingira mu Yuda ayitibwa Isukalyoti eyali ku muwendo gw'abo ekkumi n'ababiri.</VERS>
      <VERS vnumber="4">N'agenda, n'ateesa ne bakabona abakulu n'abaami ba sserikale bw'anaamuwaayo gye bali.</VERS>
      <VERS vnumber="5">Ne basanyuka ne balagaana okumuwa effeeza.</VERS>
      <VERS vnumber="6">N'akkiriza n'anoonya ebbanga mw'anaamuweerayo gye bali awatali kibiina.</VERS>
      <VERS vnumber="7">Awo olunaku olw'emigaati egitazimbulukuswa ne lutuuka, olugwanidde okusalirwako Okuyitako.</VERS>
      <VERS vnumber="8">N'atuma Peetero ne Yokaana ng'agamba nti Mugende mututegekere Okuyitako tugirye.</VERS>
      <VERS vnumber="9">Ne bamugamba nti Oyagala tugitegekere wa?</VERS>
      <VERS vnumber="10">N'abagamba nti Laba, bwe munaaba muyingidde mu kibuga munaasisinkana omuntu anaasisinkana nammwe eyeetisse ensuwa y'amazzi; mumugoberere mu nnyumba mw'anaayingira.</VERS>
      <VERS vnumber="11">Munaagamba nnyini nnyumba nti Omuyigiriza akugambye nti Ennyumba y'abagenyi eruwa, mwe nnaaliira Okuyitako awamu n'abayigirizwa bange?</VERS>
      <VERS vnumber="12">Era oyo anaabalaga ennyumba ennene eya waggulu etimbiddwa: mutegekere omwo.</VERS>
      <VERS vnumber="13">Ne bagenda, ne balaba nga bw'abagambye: ne bategeka Okuyitako.</VERS>
      <VERS vnumber="14">Awo ekiseera bwe kyatuuka, n'atuula ku mmere, n'abatume awamu naye.</VERS>
      <VERS vnumber="15">N'abagamba nti Nneegombye nnyo okuliira awamu nammwe Okuyitako kuno nga sinnabonyaabonyezebwa:</VERS>
      <VERS vnumber="16">kubanga mbagamba nti Sirikulya n'akatono, okutuusa lwe kulituukirira mu bwakabaka bwa Katonda.</VERS>
      <VERS vnumber="17">N'addira ekikompe, ne yeebaza n'agamba nti Mutoole kino mugabane mwekka na mwekka:</VERS>
      <VERS vnumber="18">kubanga mbagamba nti Sirinywa okusooka kaakano bibala ku muzabbibu, okutuusa obwakabaka bwa Katonda lwe bulijja.</VERS>
      <VERS vnumber="19">N'addira omugaati ne yeebaza, n'agumenyamu, n'abawa ng'agamba nti Guno gwe mubiri gwange oguweebwayo ku lwammwe: mukolenga bwe mutyo okunjijukiranga nze.</VERS>
      <VERS vnumber="20">Era n'ekikompe bw'atyo bwe baamala okulya; ng'agamba nti Ekikompe kino ye ndagaano empya mu musaayi gwange, oguyiika ku lwammwe.</VERS>
      <VERS vnumber="21">Naye, laba, omukono gw'oyo andyamu olukwe guli wamu nange ku mmeeza.</VERS>
      <VERS vnumber="22">Kubanga Omwana w'omuntu okugenda agenda, nga bwe kyalagirwa: naye zimusanze omuntu oyo amulyamu olukwe!</VERS>
      <VERS vnumber="23">Ne batanula okwebuuzaganya bokka na bokka nti anaaba ani ku bo agenda okukola ekyo.</VERS>
      <VERS vnumber="24">Ne wabaawo n'empaka mu bo, nti ani ku bo alowoozebwa okuba omukulu.</VERS>
      <VERS vnumber="25">N'abagamba nti Bakabaka b'ab'amawanga babafuga; n'abo abalina obuyinza ku bo bayitibwa abakola obultmgi.</VERS>
      <VERS vnumber="26">Naye mmwe si bwe mutyo; naye omukulu mu mmwe abeere ng'omuto; n'oyo akulembera, abe ng'aweereza.</VERS>
      <VERS vnumber="27">Kubanga omukulu ani, atuula ku mmere, oba aweereza? si oyo atuula ku mmere? Naye nze wakati mu mmwe nninga aweereza.</VERS>
      <VERS vnumber="28">Naye mmwe muumuno abaagumiikirizanga awamu nange mu kukemebwa kwange;</VERS>
      <VERS vnumber="29">nange mbaterekera obwakabaka, nga Kitange bwe yanterekera nze,</VERS>
      <VERS vnumber="30">mulyoke mulye era munywere ku mmeeza yange mu bwakabaka bwange; era mulituula ku ntebe ez'ekitiibwa, nga musalira emisango ebika ekkumi n'ebibiri eby'Abaisiraeri.</VERS>
      <VERS vnumber="31">Simooni, Simooni, laba, Setaani yeegayiridde okubawewa mmwe ng'e&#331;&#331;aano:</VERS>
      <VERS vnumber="32">naye nze nkusabidde, okukkiriza kwo kuleme okuddirira: naawe bw'omalanga okukyuka, onywezanga baganda bo.</VERS>
      <VERS vnumber="33">N'amugamba nti Mukama wange, nneeteeseteese okugenda naawe ne mu kkomera ne mu kufa.</VERS>
      <VERS vnumber="34">N'agamba nti Nkubuulira ggwe, Peetero, enkoko leero tejja kukookolima, nga tonnanneegaana emirundi esatu nti tommanyi.</VERS>
      <VERS vnumber="35">N'abagamba nti Bwe nnabatuma nga temulina nsawo, newakubadde olukoba, newakubadde engatto, mwaliko kye mwetaaga? Ne bagamba nti Nedda.</VERS>
      <VERS vnumber="36">N'abagamba nti Naye kaakano, alina ensawo, agitwale, n'ow'olukoba bw'atyo: naye atalina kitala atunde olugoye lwe akigule.</VERS>
      <VERS vnumber="37">Kubanga mbagamba nti kino ekyawandiikibwa kigwanidde okutuukirizibwa ku nze nti Yabalirwa wamu n'abasobya: kubanga eki&#331;&#331;wanira kirina okutuukirira.</VERS>
      <VERS vnumber="38">Ne bagamba nti Mukama waffe, laba, ebitala bibiri biibino. N'abagamba nti Binaamala.</VERS>
      <VERS vnumber="39">N'afuluma n'agenda ku lusozi olwa Zeyituuni, ng'empisa ye bwe yali; n'abayigirizwa be nabo ne bamugoberera.</VERS>
      <VERS vnumber="40">Awo bwe yatuuka mu kifo awo, n'abagamba nti Musabe muleme okuyingira mu kukemebwa.</VERS>
      <VERS vnumber="41">Ye n'abaawukanako ebbanga ng'awakasukibwa ejjinja; n'afukamira n'asaba,</VERS>
      <VERS vnumber="42">ng'agamba nti Kitange, bw'oyagala, nziyaako ekikompe kino: naye si nga nze bwe njagala, naye ky'oyagala ggwe kikolebwe.</VERS>
      <VERS vnumber="43">Malayika n'amulabikira ng'ava mu ggulu ng'amussaamu amaanyi.</VERS>
      <VERS vnumber="44">N'afuba ng'alumwa ne yeeyongera okusaba ennyo: entuuyo ze ne ziba ng'amatondo g'omusaayi, nga gatonnya wansi.</VERS>
      <VERS vnumber="45">Bwe yagolokoka mu kusaba, n'ajja eri abayigirizwa be, n'abasanga nga beebase olw'ennaku,</VERS>
      <VERS vnumber="46">n'abagamba nti Ekibeebasizza ki? mugolokoke musabe, muleme okuyingira mu kukemebwa.</VERS>
      <VERS vnumber="47">Yali akyayogera, laba, ekibiina n'oyo ayitibwa Yuda; omu ku abo ekkumi n'ababiri, ng'abakulembedde; n&#8217;asemberera Yesu okumunywegera.</VERS>
      <VERS vnumber="48">Naye Yesu n'amugamba nti Yuda, Omwana w'omuntu omulyamu olukwe ng'omunywegera?</VERS>
      <VERS vnumber="49">N'abo be yali nabo bwe baalaba ekigenda okubaawo, ne bagamba nti Mukama waffe, tuteme n'ebitala?</VERS>
      <VERS vnumber="50">N'omu ku abo n'atema omuddu wa kabona asinga obukulu n'amusalako okutu kwe okwa ddyo.</VERS>
      <VERS vnumber="51">Naye Yesu n'addamu n'agamba nti Koma ku ekyo kyokka. N'akoma ku kutu kwe n'amuwonya.</VERS>
      <VERS vnumber="52">Yesu n'agamba bakabona abakulu, n'abaami b'omu yeekaalu, n'abakadde, abaamujjirira nti Munjijiridde ng'omunyazi, n'ebitala n'emiggo?</VERS>
      <VERS vnumber="53">Bwe nnabanga nammwe bulijjo mu yeekaalu, temwangololerangako mikono gyammwe: naye kino kye kiseera kyammwe, n'obuyinza bw'ekizikiza.</VERS>
      <VERS vnumber="54">Ne bamukwata, ne bamutwala, ne bamuyingiza mu nnyumba ya kabona asinga obukulu. Naye Peetero n'agoberera ng'ava wala.</VERS>
      <VERS vnumber="55">Awo bwe baali nga bamaze okukuma omuliro wakati mu luggya, nga batudde wamu, Peetero n'atuula wakati mu bo.</VERS>
      <VERS vnumber="56">Awo omuwala omu bwe yamulaba ng'attudde awalaba, n'amwekaliriza, n'agamba nti N'ono yabadde naye.</VERS>
      <VERS vnumber="57">Ne yeegaana ng'agamba nti Omukazi, simumanyi.</VERS>
      <VERS vnumber="58">Ekiseera bwe kyayitawo, omulala n'amulaba n'agamba nti Naawe oli ku bo. Naye Peetero n'agamba nti Omuntu, si nze.</VERS>
      <VERS vnumber="59">Waali wayiseewo ekiseera ng'essaawa emu, omulala n'akaliriza ng'agamba nti Mazima n'ono yabadde wamu naye; kubanga Mugaliraaya.</VERS>
      <VERS vnumber="60">Naye Peetero n'agamba nti Omuntu, simanyi ky'oyogera. Awo amangu ago, bwe yali ng'akyayogera, enkoko n'ekookolima.</VERS>
      <VERS vnumber="61">Awo Mukama waffe n'akyuka, n'atunuulira Peetero. Peetero n'ajjukira ekigambo kya Mukama waffe, bwe yamugambye nti Leero enkoko eneeba tennakookolima, ononneegaana emirundi esatu.</VERS>
      <VERS vnumber="62">N'afuluma ebweru, n'akaaba nnyo amaziga.</VERS>
      <VERS vnumber="63">N'abantu abaali bakutte Yesu ne bamuduulira nga bamukuba.</VERS>
      <VERS vnumber="64">Ne bamubikka mu maaso, ne bamubuuza, nga bagamba nti Lagula: ani akukubye?</VERS>
      <VERS vnumber="65">N'ebirala bingi ne babimwogerako nga bamuvuma.</VERS>
      <VERS vnumber="66">Awo obudde bwe bwakya, abakadde b'abantu ne baku&#331;&#331;aana, bakabona abakulu era n'abawandiisi; ne bamutwala mu lukiiko lwabwe, nga bagamba nti</VERS>
      <VERS vnumber="67">Oba nga ggwe Kristo, tubuulire. Naye n'abagamba nti Ne bwe nnaababuulira, temukkirize n'akatono;</VERS>
      <VERS vnumber="68">ne bwe nnaababuuza, temuddemu n'akatono.</VERS>
      <VERS vnumber="69">Naye okusooka kaakano Omwana w'omuntu agenda kutuula ku mukono ogwa ddyo ogw'amaanyi ga Katonda.</VERS>
      <VERS vnumber="70">Bonna ne bagamba nti Kale ggwe oli Mwana wa Katonda? N'abagamba nti Nga bwe mwogedde nze nzuuno.</VERS>
      <VERS vnumber="71">Ne bagamba nti Twetaagira ki ate abajulirwa? Kubanga ffe twewuliridde okuva mu kamwa ke ye.</VERS>
    </CHAPTER>
    <CHAPTER cnumber="23">
      <VERS vnumber="1">Ekibiina kyonna ne kigolokoka, ne kimutwala ewa Piraato.</VERS>
      <VERS vnumber="2">Ne basooka okumuloopa nga bagamba nti Ono twamulaba ng'akyamya eggwanga lyaffe, ng'abagaana okuwa Kayisaali omusolo, ng'ayogera yennyini okuba Kristo, kabaka.</VERS>
      <VERS vnumber="3">Piraato n'amubuuza, ng'agamba nti Ggwe Kabaka w'Abayudaaya? N'amuddamu n'agamba nti Oyogedde.</VERS>
      <VERS vnumber="4">Piraato n'agamba bakabona abakulu n'ebibiina nti Siraba nsonga yonna ku muntu ono.</VERS>
      <VERS vnumber="5">Naye bo ne beeyongera okutayirira nga bagamba nti Asasamaza abantu, ng'ayigiriza mu Buyudaaya bwonna, yasookera Ggaliraaya okutuuka ne wano.</VERS>
      <VERS vnumber="6">Naye Piraato bwe yawulira, n'abuuza oba ng'omuntu oyo Mugaliraaya.</VERS>
      <VERS vnumber="7">Bwe yategeera nga wa mu matwale ga Kerode, n'amuweereza ewa Kerode, kubanga naye yali mu Yerusaalemi mu nnaku ezo.</VERS>
      <VERS vnumber="8">Awo Kerode bwe yalaba Yesu, n'asanyuka nnyo; kubanga okuva edda yayagalanga okumulaba kubanga yawulira ebigambo bye; n'asuubira okulaba ng'akola akabonero.</VERS>
      <VERS vnumber="9">N'amubuuliriza ebigambo bingi, naye ye n'atamuddamu kigambo.</VERS>
      <VERS vnumber="10">Bakabona abakulu n'abawandiisi ne bayimirira ne banyweza nnyo okumuloopa.</VERS>
      <VERS vnumber="11">Awo Kerode ne basserikale ne bamunyooma, ne bamuduulira, ne bamwambaza ekyambalo ekinekaaneka ne bamuzzaayo ewa Piraato.</VERS>
      <VERS vnumber="12">Kerode ne Piraato ne balyoka batabagana ku lunaku olwo; kubanga olubereberye baali bakyawaganye.</VERS>
      <VERS vnumber="13">Piraato n'ayita bakabona abakulu n'abakungu n'abantu,</VERS>
      <VERS vnumber="14">n'abagamba nti Mundeetedde omuntu ono, nti yakyamya abantu; era, laba, nze bwe mmukemererezza mu maaso gammwe, sirabye nsonga ku muntu ono mu ebyo bye mumuloopye;</VERS>
      <VERS vnumber="15">era, newakubadde Kerode, kubanga amuzzizza gye tuli; era, laba, tewali kigambo ky'akoze ekisaanidde okumussisa:</VERS>
      <VERS vnumber="16">kale bwe nnaamala okumubonereza, n'amuta.</VERS>
      <VERS vnumber="17">Era kyamugwaniranga okubateeranga omusibe omu ku mbaga.</VERS>
      <VERS vnumber="18">Naye ne bakaayana bonna wamu, nga bagamba nti Twala ono, otuteere Balaba:</VERS>
      <VERS vnumber="19">ye muntu gwe bassa mu kkomera olw'obujeemu obwali mu kibuga, n'olw'obussi.</VERS>
      <VERS vnumber="20">Piraato n'ayogera nabo nate, ng'ayagala okuta Yesu;</VERS>
      <VERS vnumber="21">naye bo ne boogerera waggulu nga bagamba nti Mukomerere, mukomerere.</VERS>
      <VERS vnumber="22">N'abagamba omulundi ogw'okusatu nti Lwaki, ono akoze kibi ki? Sirabye ku ye nsonga emussa: kale bwe nnaamala okumubonereza, n'amuta.</VERS>
      <VERS vnumber="23">Naye bo ne bamuzitoowerera n'amaloboozi amanene, nga beegayirira okumukomerera. Amaloboozi gaabwe ne gasinga okukola.</VERS>
      <VERS vnumber="24">Piraato n'asalawo ebigambo bye beegayiridde.</VERS>
      <VERS vnumber="25">N'ata oyo eyasuulibwa mu kkomera olw'obujeemu n'obussi gwe bamwegayiridde; naye n'awaayo Yesu okumukola nga bwe baagadde.</VERS>
      <VERS vnumber="26">Awo baali nga bamutwala, ne bakwata Omukuleene Simooni, eyali ava mu kyalo, ne bamutikka emusalaba, okugwetikka ng'ava ennyuma Yesu.</VERS>
      <VERS vnumber="27">Ekibiina kinene ne kimugoberera eky'abantu n'eky'abakazi abaamukaabira, ne bamulirira.</VERS>
      <VERS vnumber="28">Naye Yesu n'abakyukira n'agamba nti Abawala ab'e Yerusaalemi, temukaabira nze, naye mwekaabire mwekka, n'abaana bammwe.</VERS>
      <VERS vnumber="29">Kubanga, laba, ennaku zijja, mwe baligambira nti Balina omukisa abagumba, n'embuto ezitazaala n'amabeere agatayonsa.</VERS>
      <VERS vnumber="30">Ne balyoka batanula okugamba ensozi nti Mutugweko; n'obusozi nti Mutuvuunikire.</VERS>
      <VERS vnumber="31">Kubanga bwe bakola bino ku muti omubisi, ku mukalu kiriba kitya?</VERS>
      <VERS vnumber="32">Era yatwalibwa n'abalala babiri, abaakola obubi, okuttirwa awamu naye.</VERS>
      <VERS vnumber="33">Awo bwe baatuuka mu kifo ekiyitibwa kiwanga, ne bamukomererera awo, na bali abaakola obubi, omu ku mukono ogwa ddyo n'omulala ku gwa kkono.</VERS>
      <VERS vnumber="34">Awo Yesu n'agamba nti Kitange, basonyiwe; kubanga tebamanyi kye bakola. Ne bagabana ebyambalo bye, nga bakuba akalulu.</VERS>
      <VERS vnumber="35">Abantu ne bayimirira nga batunuulira. Abakungu nabo ne bamusekerera nga bagamba nti Yalokolanga balala yeerokole yekka, oba ng'oyo ye Kristo wa Katonda, omulonde we.</VERS>
      <VERS vnumber="36">Basserikale nabo ne bamuduulira nga bajja w'ali, nga bamuwa omwenge omukaatuufu,</VERS>
      <VERS vnumber="37">nga bagamba nti Oba nga ggwe Kabaka w'Abayudaaya, weerokole wekka.</VERS>
      <VERS vnumber="38">Ne wabaawo n'ebbaluwa waggulu we nti ONO YE KABAKA W&#8217;ABAYUDAAYA.</VERS>
      <VERS vnumber="39">Omu ku abo abaakola obubi abaawanikibwa n'amuvuma ng&#8217;agamba nti Si ggwe Kristo? Weerokole wekka naffe.</VERS>
      <VERS vnumber="40">Naye ow'okubiri n'addamu n'amunenya, n&#8217;agamba nti N'okutya totya Katonda, kubanga oli ku kibonerezo kye kimu naye?</VERS>
      <VERS vnumber="41">Era ffe twalangibwa nsonga; kubanga ebisaanidde bye twakola bye tusasulibbwa: naye ono takolanga kigambo ekitasaana.</VERS>
      <VERS vnumber="42">N'agamba nti Yesu, onjijukiranga bw'olijjira mu bwakabaka bwo.</VERS>
      <VERS vnumber="43">Yesu n'amugamba nti Mazima nkugamba nti Leero onooba nange mu Lusuku lwa Katonda.</VERS>
      <VERS vnumber="44">Awo obudde bwali butuuse essaawa nga mukaaga, ne waba ekizikiza ku nsi yonna okutuusa essaawa mwenda,</VERS>
      <VERS vnumber="45">enjuba obutayaka: n'eggigi ery'omu yeekaalu ne liyulikamu wakati.</VERS>
      <VERS vnumber="46">Awo Yesu n&#8217;ayogera n'eddoboozi ddene, n'agamba nti Kitange, nteeka omwoyo gwange mu mikono gyo: bwe yamala okwogera ekyo, n'awaayo obulamu.</VERS>
      <VERS vnumber="47">Awo omwami w'ekitongole bwe yalaba ekibaddewo, n'atendereza Katonda, ng'agamba nti Mazima ono abadde muntu mutuukirivu.</VERS>
      <VERS vnumber="48">N'ebibiina byonna ebyali biku&#331;&#331;aanye okwerolera, bwe baalaba ebibaddewo ne baddayo nga beekuba mu bifuba.</VERS>
      <VERS vnumber="49">Ne mikwano gye gyonna, n'abakazi abaava naye e Ggaliraaya, ne bayimirira wala nga balaba ebyo.</VERS>
      <VERS vnumber="50">Kale laba, omuntu erinnya lye Yusufu, eyali omukungu, omuntu omulungi era omutuukirivu</VERS>
      <VERS vnumber="51">oyo teyassa kimu mu kuteesa kwabwe newakubadde mu kikolwa kyabwe, ow'e Alimasaya, ekibuga ky'Abayudaaya, eyali alindirira obwakabaka bwa Katonda:</VERS>
      <VERS vnumber="52">oyo n'agenda ewa Piraato, n'asaba omulambo gwa Yesu.</VERS>
      <VERS vnumber="53">N'aguwanula n'aguzinga mu lugoye olwa bafuta, n'amussa mu ntaana eyabajjibwa mu jjinja, omutateekebwanga muntu.</VERS>
      <VERS vnumber="54">Kale lwali lunaku lwa Kuteekateeka, essabbiiti ng'eneebaako enkya.</VERS>
      <VERS vnumber="55">N'abakazi be yava nabo e Ggaliraaya, ne bagoberera, ne balaba entaana, n'omulambo gwe bwe gwateekebwa.</VERS>
      <VERS vnumber="56">Ne bakomawo, ne bategeka eby'akaloosa n'amafuta ag'omugavu. Ne ku lunaku olwa ssabbiiti ne bawummula ng'etteeka bwe liri.</VERS>
    </CHAPTER>
    <CHAPTER cnumber="24">
      <VERS vnumber="1">Awo ku lunaku olw'olubereberye ku nnaku omusanvu, mu matulutulu enkya, ne bajja ku ntaana ne baleeta eby'akaloosa bye baategeka.</VERS>
      <VERS vnumber="2">Ne balaba ejjinja nga liyiringisibbwa okuva ku ntaana.</VERS>
      <VERS vnumber="3">Ne bayingiramu, ne batasanga mulambo gwa Mukama waffe Yesu.</VERS>
      <VERS vnumber="4">Awo olwatuuka bwe baali basamaaliridde olw'ekyo, laba, abantu babiri ne bayimirira we baali, nga bambadde engoye ezimasamasa;</VERS>
      <VERS vnumber="5">awo bwe baali batidde, nga bakutamye amaaso gaabwe, ne babagamba nti Kiki ekibanoonyesa omulamu mu bafu?</VERS>
      <VERS vnumber="6">Taliiwo wano, naye azuukidde: mujjukire bwe yayogera nammwe ng'akyali mu Ggaliraaya,</VERS>
      <VERS vnumber="7">ng'agamba nti Kigwanira Omwana w'omuntu okuweebwayo mu mikono gy'abantu abalina ebibi, n'okukomererwa, ne ku lunaku olw'okusatu okuzuukira.</VERS>
      <VERS vnumber="8">Awo ne bajjukira ebigambo bye,</VERS>
      <VERS vnumber="9">ne bava ku ntaana ne baddayo, ebyo byonna ne babibuulira bali ekkumi n&#8217;omu, n'abalala bonna.</VERS>
      <VERS vnumber="10">Baali Malyamu Magudaleene, ne Yowaana, ne Malyamu nnyina Yakobo: n'abakazi abalala wamu nabo ne babuulira abatume ebigambo ebyo.</VERS>
      <VERS vnumber="11">Ebigambo ebyo ne bifaanana mu maaso gaabwe nga bya busirusiru; ne batakkiriza.</VERS>
      <VERS vnumber="12">Naye Peetero n'agolokoka n'addukana ku ntaana; n'akutama n'alingiza n'alabamu ebiwero ebya bafuta, nga biri byokka; n'akomawo ewuwe, nga yeewuunya ebibaddewo.</VERS>
      <VERS vnumber="13">Awo laba, ku lunaku olwo, babiri ku bo baali nga bagenda mu mbuga erinnya lyayo Emawo, eyali ewalako ne Yerusaalemi, sutaddyo nkaaga.</VERS>
      <VERS vnumber="14">Ne banyumya bokka na bokka ebyo byonna ebibaddewo.</VERS>
      <VERS vnumber="15">Awo olwatuuka baali nga banyumya nga beebuuzaganya, Yesu yennyini n'abasemberera, n'agenda wamu nabo.</VERS>
      <VERS vnumber="16">Naye amaaso gaabwe ne gazibwa baleme okumutegeera.</VERS>
      <VERS vnumber="17">N'abagamba nti Bigambo ki bye mubuuzaganya nga mutambula? Ne bayimirira nga bawootedde.</VERS>
      <VERS vnumber="18">Omu ku bo erinnya lye Kulyoppa n'addamu n'amugamba nti Ggwe osula wekka mu Yerusaalemi atamanyi ebyabaamu mu nnaku zino?</VERS>
      <VERS vnumber="19">N'abagamba nti Bigambo ki? Ne bamugamba nti Ebya Yesu Omunazaaleesi, eyali nnabbi ow'amaanyi mu bye yakoleranga ne bye yayogereranga mu maaso ga Katonda ne mu g'abantu bonna:</VERS>
      <VERS vnumber="20">ne bakabona abakulu n'abakungu baffe bwe baamuwaayo okumusalira omusango ogw'okumutta, ne bamukomerera.</VERS>
      <VERS vnumber="21">Naye ffe twali tusuubira nti ye alinunula Isiraeri. Ate ne ku bino byonna, leero zino ennaku ssatu ebigambo bino kasookedde bibaawo.</VERS>
      <VERS vnumber="22">Era n'abakazi abamu ab'ewaffe batuwuniikirizza, abaakedde okugenda ku ntaana;</VERS>
      <VERS vnumber="23">bwe bataasanze mulambo gwe, ne bajja ne bagamba nti balabye okwolesebwa kwa bamalayika abagambye nti mulamu.</VERS>
      <VERS vnumber="24">N'abamu ku abo abaabadde naffe bagenze ku ntaana, ne basanga bwe batyo ng'abakazi bwe bagambye, naye ne batamulaba.</VERS>
      <VERS vnumber="25">Kale ye n'abagamba nti Mmwe abasirusiru, abagayaavu mu mutima okukkiriza byonna bannabbi bye baayogeranga;</VERS>
      <VERS vnumber="26">tekyagwanira Kristo okubonyaabonyezebwa ebyo, alyoke ayingire mu kitiibwa kye?</VERS>
      <VERS vnumber="27">N'asookera ku Musa ne ku bannabbi bonna, n'abategeeza mu byawandiikibwa ebyo byonna ebyamuwandiikirwa ye.</VERS>
      <VERS vnumber="28">Ne basembera kumpi n'embuga gye baali bagenda: ye n'aba ng'abayisa okugenda mu maaso.</VERS>
      <VERS vnumber="29">Ne bamuwaliriza nga bagamba nti Tuula naffe: kubanga obudde bugenda kuwungeera, n'enjuba egoloobye kaakano. N'ayingira okutuula nabo.</VERS>
      <VERS vnumber="30">Awo olwatuuka yali atudde nabo ku mmere, n'atoola omugaati n'agwebaza, n'agumenyamu n'abawa.</VERS>
      <VERS vnumber="31">Amaaso gaabwe ne gazibuka ne bamutegeera; n'abulirawo bo obutamulaba.</VERS>
      <VERS vnumber="32">Ne beebuuzaganya nti Emitima gyaffe tegyabadde nga gitutyemuka munda yaffe, bwe yabadde ayogera naffe mu kkubo, ng'atubikkulira ebyawandiikibwa?</VERS>
      <VERS vnumber="33">Ne bayimuka mu kiseera ekyo ne bakomawo e Yerusaalemi, ne basanga ekkumi n'omu, n'abo be baali nabo, nga baku&#331;&#331;aanye</VERS>
      <VERS vnumber="34">nga bagamba nti Mazima Mukama waffe azuukidde era alabikidde Simooni.</VERS>
      <VERS vnumber="35">Nabo ne babannyonnyola biri eby'omu kkubo, ne bwe yategeerekese gye bali olw'okumenyamu omugaati.</VERS>
      <VERS vnumber="36">Awo baali nga bakyayogera ebyo, ye yennyini n'ayimirira wakati waabwe, n'abagamba nti Emirembe gibe mu mmwe.</VERS>
      <VERS vnumber="37">Naye ne beekanga ne batya, ne balowooza nti balaba muzimu.</VERS>
      <VERS vnumber="38">N'abagamba nti Ekibeeraliikiriza kiki? N'okubuusabuusa kujjira ki mu mitima gyammwe?</VERS>
      <VERS vnumber="39">Mulabe engalo zange n'ebigere byange, nga nze nzuuno mwene: munkwateko mulabe; kubanga omuzimu tegulina nnyama na magumba, nga bwe mulaba nze bwe ndi nabyo.</VERS>
      <VERS vnumber="40">Bwe yamala okwogera ekyo, n'abalaga engalo ze n'ebigere.</VERS>
      <VERS vnumber="41">Awo bwe baali tebannaba kukkiriza olw'essanyu, nga beewuunya, n'abagamba nti Mulina ekiriibwa wano?</VERS>
      <VERS vnumber="42">Ne bamuwa ekitundu eky'ekyennyanja ekyokye.</VERS>
      <VERS vnumber="43">N'akitoola n'akiriira mu maaso gaabwe.</VERS>
      <VERS vnumber="44">N'abagamba nti Bino bye bigambo byange bye nnababuulira, nga nkyali nammwe, bwe kigwanira byonna okutuukirizibwa, ebyawandiikirwa nze mu mateeka ga Musa, ne mu bannabbi, ne mu zabbuli.</VERS>
      <VERS vnumber="45">N'alyoka abikkula amagezi gaabwe, bategeere ebyawandiikibwa;</VERS>
      <VERS vnumber="46">n'abagamba nti Bwe kityo bwe kyawandiikibwa Kristo okubonyaabonyezebwa n'okuzuukira mu bafu ku lunaku olw'okusatu;</VERS>
      <VERS vnumber="47">era amawanga gonna okubuulirwanga okwenenya n'okuggibwako ebibi mu linnya lye, okusooketa ku Yerusaalemi.</VERS>
      <VERS vnumber="48">Mmwe bajulirwa b'ebyo.</VERS>
      <VERS vnumber="49">Era laba, mbaweereza mmwe okusuubiza kwa Kitange: naye mubeere mu kibuga okutuusa lwe mulyambazibwa amaanyi agava waggulu.</VERS>
      <VERS vnumber="50">N'abatwala ebweru n'abatuusa e Bessaniya: n'ayimusa emikono gye n'abawa omukisa.</VERS>
      <VERS vnumber="51">Awo olwatuuka ng'akyabawa omukisa, n'abaawukanako, n'atwalibwa mu ggulu.</VERS>
      <VERS vnumber="52">Nabo ne bamusinza, ne bakomawo e Yerusaalemi n'essanyu lingi:</VERS>
      <VERS vnumber="53">ne babeeranga mu yeekaalu bulijjo, nga beebaza Katonda.</VERS>
    </CHAPTER>
  </BIBLEBOOK>
  <BIBLEBOOK bname="Yokaana" bnumber="43">
    <CHAPTER cnumber="1">
      <VERS vnumber="1">Ku lubereberye waaliwo Kigambo, Kigambo n'aba awali Katonda, Kigambo n'aba Katonda.</VERS>
      <VERS vnumber="2">Oyo yaliwo ku lubereberye awali Katonda.</VERS>
      <VERS vnumber="3">Ebintu byonna byakolebwa ku bw'oyo; era awataali ye tewaakolebwa kintu na kimu ekyakolebwa.</VERS>
      <VERS vnumber="4">Obulamu bwali mu ye; obulamu ne buba omusana gw'abantu.</VERS>
      <VERS vnumber="5">Omusana ne gwaka mu kizikiza, so ekizikiza tekyagutegeera.</VERS>
      <VERS vnumber="6">Waalabika omuntu, Katonda, gwe yatuma, erinnya lye Yokaana.</VERS>
      <VERS vnumber="7">Oyo yajja olw'okutegeeza ategeeze eby'omusana, bonna bakkirize ku bubwe.</VERS>
      <VERS vnumber="8">Oyo si ye musana, wabula okutegeeza eby'omusana.</VERS>
      <VERS vnumber="9">Waliwo omusana ogw'amazima ogwakira buli muntu, nga gujja mu nsi.</VERS>
      <VERS vnumber="10">Yali mu nsi, ensi yakolebwa ku bubwe, era ensi teyamutegeera.</VERS>
      <VERS vnumber="11">Yajja mu matwale ge, naye abaali mu matwale ge tebaamusembeza.</VERS>
      <VERS vnumber="12">Naye bonna abaamusembeza yabawa obuyinza okufuuka abaana ba Katonda, be bakkiriza erinnya lye:</VERS>
      <VERS vnumber="13">abataazaalibwa musaayi, newakubadde okwagala kw'omubiri, newakubadde okwagala kw'omuntu, naye abaazaalibwa Katonda.</VERS>
      <VERS vnumber="14">Kigambo n'afuuka omubiri, n'abeerako gye tuli (ne tulaba ekitiibwa kye, ekitiibwa ng'eky'oyo eyazaalibwa omu yekka Kitaffe), ng'ajjudde ekisa n'amazima.</VERS>
      <VERS vnumber="15">Yokaana n'amutegeeza n'ayogerera waggulu ng'ayogera nti Oyo gwe nnagamba nti Ajja ennyuma wange ansinga nze: kubanga ye yali ow'olubereberye ku nze.</VERS>
      <VERS vnumber="16">Kubanga ku kujjula kwe ffe fenna kwe twaweebwa, n'ekisa mu kifo ky'ekisa.</VERS>
      <VERS vnumber="17">Kubanga amateeka gaaweebwa ku bwa Musa; ekisa n'amazima byabaawo ku bwa Yesu Kristo.</VERS>
      <VERS vnumber="18">Tewali eyali alabye ku Katonda wonna wonna; Omwana eyazaalibwa omu yekka, aba mu kifuba kya Kitaffe, oyo yamutegeeza.</VERS>
      <VERS vnumber="19">Kuno kwe kutegeeza kwa Yokaana, Abayudaaya abaava e Yerusaalemi bwe baamutumira bakabona n'Abaleevi okumubuuza nti Ggwe ani?</VERS>
      <VERS vnumber="20">N'ayatula, n'ateegaana; n'ayatula nti Si nze Kristo.</VERS>
      <VERS vnumber="21">Ne bamubuuza nti Kale lw'oli ani? oli Eriya? N'agamba nti Si nze ye. Ggwe nnabbi oli? N'addamu nti Nedda.</VERS>
      <VERS vnumber="22">Awo ne bamugamba nti Lw'oli ani? tubaddemu abatutumye. Weeyita ani?</VERS>
      <VERS vnumber="23">N'agamba nti Nze ndi ddoboozi ly'omuntu ayogerera waggulu mu ddungu nti Mulu&#331;&#331;amye oluguudo lwa Mukama, nga nnabbi Isaaya bwe yayogera.</VERS>
      <VERS vnumber="24">Abaatumibwa baali ba mu Bafalisaayo.</VERS>
      <VERS vnumber="25">Ne bamubuuza, ne bamugamba nti Oba ggwe toli Kristo, oba Eriya, oba nnabbi oli, kale kiki ekikubatizisa?</VERS>
      <VERS vnumber="26">Yokaana n'abaddamu, ng'agamba nti Nze mbatiza n'amazzi: wakati mu mmwe ayimiridde omuntu gwe mutamanyi,</VERS>
      <VERS vnumber="27">ajja ennyuma wange, so nange sisaanira kusumulula lukoba lwa ngatto ye.</VERS>
      <VERS vnumber="28">Ebyo byakolerwa Bessaniya, emitala wa Yoludaani, Yokaana gye yabatirizanga.</VERS>
      <VERS vnumber="29">Olunaku olw'okubiri n'alaba Yesu ng'ajja gy'ali, n'agamba nti Laba, Omwana gw'endiga gwa Katonda, aggyawo ebibi by'ensi!</VERS>
      <VERS vnumber="30">oyo gwe nnagamba nti Ennyuma wange ejjayo omuntu ansinga: kubanga ye yali ow'olubereberye ku nze.</VERS>
      <VERS vnumber="31">Nange saamumanya: naye ayolesebwe Isiraeri, kyennava njija nga mbatiza n'amazzi.</VERS>
      <VERS vnumber="32">Yokaana n'ategeeza ng'agamba nti Nnalaba Omwoyo ng'ava mu ggulu ng'ejjiba; n'abeera ku ye.</VERS>
      <VERS vnumber="33">Nange saamumanya: naye eyantuma okubatiza n'amazzi, ye ya&#331;&#331;amba nti Ggwe oliraba Omwoyo ng'akka ng'abeera ku ye, oyo ye abatiza n'Omwoyo Omutukuvu.</VERS>
      <VERS vnumber="34">Nange ne ndaba, ne ntegeeza nti oyo ye Mwana wa Katonda.</VERS>
      <VERS vnumber="35">Olunaku olwaddirira nate Yokaana yali ayimiridde n'ab'oku bayigirizwa be babiri;</VERS>
      <VERS vnumber="36">n'atunuulira Yesu ng'atambula, n'agamba nti Laba, Omwana gw'endiga gwa Katonda!</VERS>
      <VERS vnumber="37">Abayigirizwa abo ababiri ne bawulira ng'ayogera, ne bagoberera Yesu.</VERS>
      <VERS vnumber="38">Yesu n'akyuka n'abalaba nga bamugoberera, n'abagamba nti Munoonya ki? Ne bamugamba nti Labbi (amakulu gaakyo bwe kitegeezebwa nti Omuyigiriza), osula wa?</VERS>
      <VERS vnumber="39">N'abagamba nti Mujje, munaalabawo. Ne bajja ne balaba w'asula; ne basula ewuwe olunaku olwo: obudde bwali nga ssaawa ya kkumi.</VERS>
      <VERS vnumber="40">Andereya, muganda wa Simooni Peetero, ye omu ku bali ababiri abaawulira Yokaana ng'ayogera, ne bamugoberera.</VERS>
      <VERS vnumber="41">Ye n'asooka okulaba muganda we ye Simooni, n'amugamba nti Tulabye Kristo, amakulu gaakyo bwe kitegeezebwa nti Eyafukibwako amafuta.</VERS>
      <VERS vnumber="42">N'amuleeta eri Yesu. Yesu n'amutunuulira, n'agamba nti Ggwe Simooni omwana wa Yokaana: onooyitibwanga Keefa, (amakulu gaalyo bwe litegeezebwa nti Peetero).</VERS>
      <VERS vnumber="43">Olunaku olwaddako yayagala okuvaayo okugenda e Ggaliraaya, n'alaba Firipo: Yesu n'amugamba nti Ngoberera.</VERS>
      <VERS vnumber="44">Naye Firipo yali w'e Besusayida, mu kibuga kya Andereya ne Peetero.</VERS>
      <VERS vnumber="45">Firipo n'alaba Nassanayiri n'amugamba nti Tulabye oyo Musa gwe yawandiikako mu mateeka ne bannabbi, Yesu, omwana wa Yusufu, ow'e Nazaaleesi.</VERS>
      <VERS vnumber="46">Nassanayiri n'amugamba nti Mu Nazaaleesi muyinza okuvaamu ekintu ekirungi? Firipo n'amugamba nti Jjangu olabe.</VERS>
      <VERS vnumber="47">Yesu n'alaba Nassanayiri ng'ajja gy'ali, n'amwogerako nti Laba Omuisiraeri wawu, ataliimu bukuusa!</VERS>
      <VERS vnumber="48">Nassanayiri n'amugamba nti Wantegeerera wa? Yesu n'addamu n'amugamba nti Firipo bw'abadde tannakuyita, bw'obadde mu mutiini, ne nkulaba.</VERS>
      <VERS vnumber="49">Nassanayiri n'amuddamu nti Labbi, ggwe Mwana wa Katonda: ggwe Kabaka wa Isiraeri.</VERS>
      <VERS vnumber="50">Yesu n'addamu n'amugamba nti Kubanga nkugambye nti nkulabye mu mutiini okkirizza? oliraba ebikulu okukira ebyo.</VERS>
      <VERS vnumber="51">N'amugamba nti Ddala ddala mbagamba nti Muliraba eggulu nga libikkuse, ne bamalayika ba Katonda nga balinnya era nga bakkira ku Mwana w'omuntu.</VERS>
    </CHAPTER>
    <CHAPTER cnumber="2">
      <VERS vnumber="1">Olunaku olw'okusatu, ne waba embaga ey'obugole mu Kaana eky'e Ggaliraaya; ne nnyina Yesu yaliwo;</VERS>
      <VERS vnumber="2">Yesu ne bamuyita n'abayigirizwa be ku mbaga.</VERS>
      <VERS vnumber="3">Naye omwenge bwe gwaggwaawo, nnyina Yesu n'amugamba nti Tebalina nvinnyo.</VERS>
      <VERS vnumber="4">Yesu n'amugamba nti Omukyala, Onvunaana ki? ekiseera kyange tekinnaba kutuuka.</VERS>
      <VERS vnumber="5">Nnyina n'agamba abaweereza nti Ky'anaabagamba kyonna, kye mukola.</VERS>
      <VERS vnumber="6">Waaliwo amasuwa ag'amayinja mukaaga, agaateekebwawo olw'empisa ey'okutukiiza kw'Abayudaaya, buli limu nga livaamu ensuwa nga bbiri oba ssatu.</VERS>
      <VERS vnumber="7">Yesu n'abagamba nti Amasuwa mugajjuze amazzi. Ne bagajjuza okutuusa ku migo.</VERS>
      <VERS vnumber="8">N'abagamba nti Musene kaakano, mutwalire omugabuzi w'embaga. Ne bamutwalira.</VERS>
      <VERS vnumber="9">Awo omugabuzi w'embaga bwe yalega ku mazzi agafuuse envinnyo, n'atamanya gy'evudde (naye abaweereza abaasena amazzi baamanya), omugabuzi w'embaga n'ayita awasizza omugole,</VERS>
      <VERS vnumber="10">n'amugamba nti Buli muntu asooka kussaawo nvinnyo nnungi; naye abantu bwe bakkuta, n'alyoka assaawo embi: naye ggwe oterese ennungi okutuusa kaakano.</VERS>
      <VERS vnumber="11">Kano ke kabonero Yesu ke yasookerako okukola mu Kaana eky'e Ggaliraaya, n'alabisa ekitiibwa kye; abayigirizwa be ne bamukkiriza.</VERS>
      <VERS vnumber="12">Awo oluvannyuma lw'ekyo n'aserengeta e Kaperunawumu, ye ne nnyina ne baganda be n'abayigirizwa be: ne bamalayo ennaku si nnyingi.</VERS>
      <VERS vnumber="13">Okuyitako okw'Abayudaaya kwali kunaatera okutuuka, Yesu n'ayambuka e Yelusaalemi.</VERS>
      <VERS vnumber="14">N'asanga mu yeekaalu abatunda ente n'endiga n'amayiba, n'abawaanyisa effeeza nga batudde:</VERS>
      <VERS vnumber="15">n'afuula emigwa olukoba, n'abagoba bonna mu yeekaalu, n'endiga n'ente; n'ayiwa effeeza ez'abawaanyisa effeeza, n'avuunika embaawo zaabwe;</VERS>
      <VERS vnumber="16">n'agamba abaali batunda amayiba nti Muggyeewo ebintu bino: muleme kufuula nnyumba ya Kitange nnyumba ya buguzi.</VERS>
      <VERS vnumber="17">Abayigirizwa be ne bajjukira nga kyawandiikibwa nti Obuggya bw'ennyumba yo bulindya.</VERS>
      <VERS vnumber="18">Awo Abayudaaya ne baddamu ne bamugamba nti Kabonero ki k'otwolesa akakukoza bino?</VERS>
      <VERS vnumber="19">Yesu n'addamu n'abagamba nti Mumenye yeekaalu eno, nange ndigizimbira ennaku ssatu.</VERS>
      <VERS vnumber="20">Awo Abayudaaya ne boogera nti Yeekaalu eno yazimbirwa emyaka amakumi ana mu mukaaga, naawe oligizimbira ennaku ssatu?</VERS>
      <VERS vnumber="21">Naye yayogera ku yeekaalu ya mubiri gwe.</VERS>
      <VERS vnumber="22">Awo bwe yazuukizibwa mu bafu, abayigirizwa be ne bajjukira nti yayogera ekyo; ne bakkiriza ebyawandiikibwa, n'ekigambo Yesu kye yayogera.</VERS>
      <VERS vnumber="23">Awo bwe yali mu Yerusaalemi ku Kuyitako, ku mbaga, bangi ne bakkiriza erinnya lye, bwe baalaba obubonero bwe bwe yakola.</VERS>
      <VERS vnumber="24">Naye Yesu n'atabeeyabizaamu kubanga yategeera bonna,</VERS>
      <VERS vnumber="25">era teyeetaaga muntu yenna okutegeeza eby'abantu; kubanga ye yennyini yategeera ebyali mu bantu.</VERS>
    </CHAPTER>
    <CHAPTER cnumber="3">
      <VERS vnumber="1">Awo waaliwo omuntu ow'omu Bafalisaayo, erinnya lye Nikoodemo, mwami mu Bayudaaya:</VERS>
      <VERS vnumber="2">oyo n'ajja gy'ali ekiro, n'amugamba nti Labbi, tumanyi nti oli muyigiriza eyava eri Katonda: kubanga tewali muntu ayinza okukola obubonero buno bw'okola ggwe, wabula Katonda ng'ali naye.</VERS>
      <VERS vnumber="3">Yesu n'addamu n'amugamba nti Ddala ddala nkugamba nti Omuntu bw'atazaalibwa mulundi gwa kubiri tayinza kulaba bwakabaka bwa Katonda.</VERS>
      <VERS vnumber="4">Nikoodemo n'amugamba nti Omuntu ayinza atya okuzaalibwa bw'aba nga mukadde? ayinza okuyingira mu lubuto lwa nnyina omulundi ogw'okubiri, n'azaalibwa?</VERS>
      <VERS vnumber="5">Yesu n'addamu nti Ddala ddala nkugamba nti omuntu bw'atazaalibwa mazzi na Mwoyo, tayinza kuyingira mu bwakabaka bwa Katonda.</VERS>
      <VERS vnumber="6">Ekizaalibwa omubiri kiba mubiri; n'ekizaalibwa Omwoyo kiba mwoyo.</VERS>
      <VERS vnumber="7">Teweewuunya kubanga nkugambye nti Kibagwanira okuzaalibwa omulundi ogw'okubiri.</VERS>
      <VERS vnumber="8">Empewo ekuntira gy'eyagala, n'owulira okuwuuma kw'ayo, naye tomanyi gy'eva, newakubadde gy'egenda: bw'atyo bw'abeera buli muntu yenna azaalibwa Omwoyo.</VERS>
      <VERS vnumber="9">Nikoodemo n'addamu n'amugamba nti Ebyo biyinza bitya okubaawo?</VERS>
      <VERS vnumber="10">Yesu n'addamu n'amugamba nti Ggwe omuyigiriza wa Isiraeri, n'ototegeera ebyo?</VERS>
      <VERS vnumber="11">Ddala ddala nkugamba nti Twogera kye tumanyi, tutegeeza kye twalaba; so temukkiriza kutegeeza kwaffe.</VERS>
      <VERS vnumber="12">Bwe mbabuulidde eby'ensi, ne mutakkiriza, mulikkiriza mutya bwe nnaababuulira eby'omu ggulu?</VERS>
      <VERS vnumber="13">Tewali muntu eyali alinnye mu ggulu, wabula eyava mu ggulu, ye Mwana w'omuntu ali mu ggulu.</VERS>
      <VERS vnumber="14">Nga Musa bwe yawanika omusota mu ddungu, bwe kityo n'Omwana w'omuntu kimugwanira okuwanikibwa:</VERS>
      <VERS vnumber="15">buli muntu yenna amukkiriza abeere n'obulamu obutaggwaawo mu ye.</VERS>
      <VERS vnumber="16">Kubanga Katonda bwe yayagala, ensi bw'ati, n'okuwaayo n'awaayo Omwana we eyazaalibwa omu yekka buli muntu yenna amukkiriza aleme okubula, naye abeere n'obulamu obutaggwaawo.</VERS>
      <VERS vnumber="17">Kubanga Katonda teyatuma Mwana we mu nsi, okusalira ensi omusango; naye ensi erokokere ku ye.</VERS>
      <VERS vnumber="18">Amukkiriza tegumusinga: atamukkiriza gumaze okumusinga, kubanga takkirizza linnya lya Mwana eyazaalibwa omu yekka owa Katonda.</VERS>
      <VERS vnumber="19">Guno gwe musango kubanga omusana guzze mu nsi, abantu ne baagala enzikiza okukira omusana; kubanga ebikolwa byabwe byali bibi.</VERS>
      <VERS vnumber="20">Kubanga buli muntu yenna akola ebitasaana akyawa omusana, so tajja eri omusana, ebikolwa bye bireme okunenyezebwa.</VERS>
      <VERS vnumber="21">Naye akola amazima ajja eri omusana ebikolwa bye birabike nga byakolerwa mu Katonda.</VERS>
      <VERS vnumber="22">Oluvannyuma lw'ebyo Yesu n'ajja n'abayigirizwa be mu nsi y'e Buyudaaya; n'alwayo nabo, n'abatiza.</VERS>
      <VERS vnumber="23">Naye Yokaana yali ng'abatiriza mu Enoni kumpi n'e Salimu, kubanga ye eri amazzi amaangi: ne bajjanga, ne babatizibwanga.</VERS>
      <VERS vnumber="24">Kubanga Yokaana yali nga tannateekebwa mu kkomera.</VERS>
      <VERS vnumber="25">Abayigirizwa ba Yokaana n'Omuyudaaya ne baba n'empaka, mu bigambo eby'okutukuza.</VERS>
      <VERS vnumber="26">Ne bajja eri Yokaana, ne bamugamba nti Labbi, oli eyali naawe emitala wa Yoludaani, gwe wategeeza, laba, oyo abatiza; n'abantu bonna bajja gy'ali.</VERS>
      <VERS vnumber="27">Yokaana n'addamu n'agamba nti Omuntu tayinza kuganya kigambo kyonna wabula ng'akiweereddwa okuva mu ggulu.</VERS>
      <VERS vnumber="28">Mmwe bennyini muli bajulirwa bange nga nnayogera nti Si nze Kristo, naye nga nnatumibwa kumukulembera.</VERS>
      <VERS vnumber="29">Alina omugole ye awasa: naye mukwano gw'oyo awasa, ayimirira ng'amuwulira, asanyukira nnyo eddoboozi ly'oyo awasizza: kale essanyu lyange eryo lituukiridde.</VERS>
      <VERS vnumber="30">Ye kimugwanira okukula, naye nze okutoowala.</VERS>
      <VERS vnumber="31">Ava mu ggulu ye afuga byonna; ow'omu nsi aba wa mu nsi, ayogera bya mu nsi: ava mu ggulu ye afuga byonna.</VERS>
      <VERS vnumber="32">Kye yalaba era kye yawulira ky'ategeeza; so tewali muntu akkiriza kutegeeza kwe.</VERS>
      <VERS vnumber="33">Akkiriza okutegeeza kwe, ng'ataddeko akabonero ke nti Katonda wa mazima.</VERS>
      <VERS vnumber="34">Kubanga Katonda gwe yatuma ayogera bigambo bya Katonda: kubanga, bw'agaba Omwoyo, tamugera.</VERS>
      <VERS vnumber="35">Kitaffe ayagala Omwana, era yamuwa byonna mu mukono gwe.</VERS>
      <VERS vnumber="36">Akkiriza Omwana alina obulamu obutaggwaawo; naye atakkiriza Mwana, taliraba bulamu, naye obusungu bwa Katonda bubeera ku ye.</VERS>
    </CHAPTER>
    <CHAPTER cnumber="4">
      <VERS vnumber="1">Awo Mukama waffe bwe yategeera nga Abafalisaayo bawulidde nti Yesu ayigiriza era nti abatiza bangi okukira Yokaana,</VERS>
      <VERS vnumber="2">(naye Yesu yennyini teyabatiza, wabula abayigirizwa be),</VERS>
      <VERS vnumber="3">n'ava mu Buyudaaya, n'agenda e Ggaliraaya nate.</VERS>
      <VERS vnumber="4">Era kyamugwanira okuyita mu Samaliya.</VERS>
      <VERS vnumber="5">Awo n'atuuka mu kibuga eky'e Samaliya, kye bayita Sukali, ekiriraanye olusuku Yakobo lwe yawa omwana we Yusufu:</VERS>
      <VERS vnumber="6">era mwalimu oluzzi lwa Yakobo. Awo Yesu yali akooye olugendo, n'amala gatuulirawo ku luzzi, obudde nga ssaawa mukaaga.</VERS>
      <VERS vnumber="7">Omukazi Omusamaliya n'ajja okusena amazzi: Yesu n'amugamba nti Mpa nnywe.</VERS>
      <VERS vnumber="8">Kubanga abayigirizwa be baali bagenze mu kibuga okugula emmere.</VERS>
      <VERS vnumber="9">Awo omukazi Omusamaliya n'amugamba nti Ggwe Omuyudaaya, kiki ekikusabya okunywa eri nze omukazi Omusamaliya? (Kubanga Abayudaaya nga tebatabagana na Basamaliya.)</VERS>
      <VERS vnumber="10">Yesu n'addamu n'amugamba nti Singa obadde omanyi ekirabo kya Katonda n'oyo akugamba nti Mpa nnywe bw'ali, ggwe wandimusabye, naye yandikuwadde amazzi amalamu.</VERS>
      <VERS vnumber="11">Omukazi n'amugamba nti Ssebo, tolina kya kusenya, n'oluzzi luwanvu: kale oggya wa amazzi ago amalamu?</VERS>
      <VERS vnumber="12">Ggwe oli mukulu okukira jjajjaffe Yakobo, eyatuwa oluzzi luno, eyanywangamu ye n'abaana be n'ensolo ze?</VERS>
      <VERS vnumber="13">Yesu n'addamu n'amugamba nti Buli muntu yenna anywa amazzi gano ennyonta erimuluma nate:</VERS>
      <VERS vnumber="14">naye anywa amazzi ago nze ge ndimuwa ennyonta terimulumira ddala emirembe gyonna; naye amazzi ge ndimuwa ganaafuukanga munda mu ye ensulo y'amazzi nga gakulukuta okutuuka ku bulamu obutaggwaawo.</VERS>
      <VERS vnumber="15">Omukazi n'amugamba nti Ssebo, mpa amazzi ago, ennyonta ereme okunnumanga, n'okukoma nkome okutambula olugendo luno lwonna okusenanga.</VERS>
      <VERS vnumber="16">Yesu n'amugamba nti Genda oyite balo, okomewo wano.</VERS>
      <VERS vnumber="17">Omukazi n'addamu n'amugamba nti Sirina baze. Yesu n'amugamba nti Oyogedde bulungi nti Sirina baze;</VERS>
      <VERS vnumber="18">kubanga walina babalo bataano, naye gw'olina kaakano si balo: ekyo ky'oyogedde mazima.</VERS>
      <VERS vnumber="19">Omukazi n'amugamba nti Ssebo, ndaba nti oli nnabbi.</VERS>
      <VERS vnumber="20">Bajjajjaffe baasinzizanga ku lusozi luno; nammwe mugamba nti Yerusaalemi kye kifo ekigwana okusinzizangamu.</VERS>
      <VERS vnumber="21">Yesu n'amugamba nti Omukyala, nzikiriza, ekiseera kijja kye batalisinzizangamu Kitaffe ku lusozi luno newakubadde mu Yerusaalemi.</VERS>
      <VERS vnumber="22">Mmwe musinza kye mutamanyi; ffe tusinza kye tumanyi; kubanga obulokozi buva mu Buyudaaya.</VERS>
      <VERS vnumber="23">Naye ekiseera kijja, era kituuse, abasinza amazima lwe banaasinzizanga Kitaffe mu mwoyo n'amazima: kubanga Kitaffe anoonya abali ng'abo okubeera ab'okumusinzanga.</VERS>
      <VERS vnumber="24">Katonda gwe Mwoyo: n'abo abamusinza kibagwanira okusinzizanga mu mwoyo n'amazima.</VERS>
      <VERS vnumber="25">Omukazi n'amugamba nti Mmanyi nga Kristo ajja (gwe bayita Eyafukibwako amafuta): ye bw'alijja alitubuulira ebigambo byonna.</VERS>
      <VERS vnumber="26">Yesu n'amugamba nti Nze nzuuno ayogera naawe.</VERS>
      <VERS vnumber="27">Amangu ago abayigirizwa be ne bajja; ne beewuunya kubanga abadde ayogera n'omukazi : naye tewali muntu eyagamba nti Onoonya ki? oba nti Kiki ekikwogeza naye?</VERS>
      <VERS vnumber="28">Awo omukazi n'aleka ensuwa ye, n'agenda mu kibuga, n'abuulira abantu nti</VERS>
      <VERS vnumber="29">Mujje mulabe omuntu a&#331;&#331;ambye bye nnakolanga byonna: ayinza okuba nga ye Kristo?</VERS>
      <VERS vnumber="30">Ne bava mu kibuga, ne bajja gy'ali.</VERS>
      <VERS vnumber="31">Mu kiseera ekyo abayigirizwa baali nga bamwegayirira nga bagamba nti Labbi, lya.</VERS>
      <VERS vnumber="32">Naye n'abagamba nti Nnina ekyokulya kye ndya kye mutamanyi.</VERS>
      <VERS vnumber="33">Awo abayigirizwa ne boogera bokka na bokka nti Waliwo omuntu amuleetedde ekyokulya?</VERS>
      <VERS vnumber="34">Yesu n'abagamba nti Ekyokulya kyange, kwe kukolanga eyantuma by'ayagala n'okutuukiriza omulimu gwe.</VERS>
      <VERS vnumber="35">Mmwe temwogera nti Esigaddeyo emyezi ena okukungula kulyoke kutuuke? Laba, mbagamba nti Muyimuse amaaso mulabe ennimiro nga zimaze okutukula okukungulibwa.</VERS>
      <VERS vnumber="36">Akungula aweebwa empeera, n'aku&#331;&#331;aanya ebibala olw'obulamu obutaggwaawo; asiga n'akungula basanyukire wamu.</VERS>
      <VERS vnumber="37">Kubanga ekigambo kino bwe kiri bwe kityo eky'amazima nti Asiga mulala, n'akungula mulala.</VERS>
      <VERS vnumber="38">Nze nnabatuma okukungula kye mutaatengejjera: abalala baakola emirimu, nammwe muyingidde emirimu gyabwe.</VERS>
      <VERS vnumber="39">Ab'omu kibuga omwo Abasamaliya bangi ku bo abaamukkiriza olw'ekigambo ky'omukazi, eyategeeza nti A&#331;&#331;ambye bye nnakolanga byonna.</VERS>
      <VERS vnumber="40">Awo Abasamaliya bwe baatuuka w'ali ne bamwegayirira abeere nabo: n'asulayo ennaku bbiri.</VERS>
      <VERS vnumber="41">Bangi nnyo ne beeyongera okukkiriza olw'ekigambo kye,</VERS>
      <VERS vnumber="42">ne bagamba omukazi nti Kaakano tukkiriza, si lwa kwogera kwo kwokka: kubanga twewuliridde fekka, n'okutegeera tutegedde nga mazima ono ye Mulokozi w'ensi.</VERS>
      <VERS vnumber="43">Ennaku ezo ebbiri bwe zaayitawo, n'avaayo n'agenda e Ggaliraaya.</VERS>
      <VERS vnumber="44">Kubanga Yesu yennyini yategeeza nti Nnabbi mu nsi y'ewaabwe tebamussaamu kitiibwa.</VERS>
      <VERS vnumber="45">Awo bwe yatuuka e Ggaliraaya, Abagaliraaya ne bamusembeza, bwe baalaba byonna bye yakolera e Yerusaalemi ku mbaga: kubanga nabo baagenda ku mbaga.</VERS>
      <VERS vnumber="46">Awo n'ajja nate ku Kaana eky'e Ggaliraaya, mwe yafuulira amazzi envinnyo. Era yaliyo omukungu wa kabaka, eyalina omwana we omulenzi yali alwalidde mu Kaperunawumu.</VERS>
      <VERS vnumber="47">Oyo bwe yawulira nti Yesu avudde e Buyudaaya ng'atuuse e Ggaliraaya, n'ajja gy'ali, n'amwegayirira aserengete awonye omwana we; kubanga yali ng'agenda kufa.</VERS>
      <VERS vnumber="48">Awo Yesu n'amugamba nti Bwe mutaliraba bubonero n'eby'amagero temulikkiriza n'akatono.</VERS>
      <VERS vnumber="49">Omukungu n'amugamba nti Ssebo, serengeta akaana kange nga tekannaba kufa.</VERS>
      <VERS vnumber="50">Yesu n'amugamba nti Genda; omwana wo mulamu. Omuntu oyo n'akkiriza ekigambo Yesu ky'amugambye, n'agenda.</VERS>
      <VERS vnumber="51">Bwe yali ng'akyaserengeta, abaddu be ne bamusisinkana ne boogera nti omwana we mulamu.</VERS>
      <VERS vnumber="52">Awo n'ababuuliriza essaawa mwe yassuukidde. Awo ne bamugamba nti Jjo obudde nga ssaawa ya musanvu omusujja ne gumuwonako.</VERS>
      <VERS vnumber="53">Awo kitaawe n'ategeera nti mu ssaawa eyo Yesu mwe yamugambira nti Omwana wo mulamu: ye n'akkiriza n'ennyumba ye yonna.</VERS>
      <VERS vnumber="54">Kano ke kabonero ak'okubiri nate Yesu ke yakola bwe yava e Buyudaaya okujja e Ggaliraaya.</VERS>
    </CHAPTER>
    <CHAPTER cnumber="5">
      <VERS vnumber="1">Oluvannyuma lw'ebyo ne waba embaga y'Abayudaaya; Yesu n'ayambuka ku Yerusaalemi.</VERS>
      <VERS vnumber="2">Naye mu Yerusaalemi awali omulyango gw'endiga waaliwo ekidiba, kye baayita mu Lwebbulaniya Besesuda, nga kiriko ebigango bitaano.</VERS>
      <VERS vnumber="3">Mu ebyo mwagalamirangamu ekibiina ky'abalwadde, abazibe b'amaaso, abalema, abakoozimbye, nga balindirira amazzi okubimba:</VERS>
      <VERS vnumber="4">kubanga malayika yakkanga mu kidiba mu biseera ebimu n'abimbisa amazzi: oyo eyasookanga okugendamu, ng'amazzi gamaze okubimba, yawonanga obulwadde bwe bwe yabanga nabwo.</VERS>
      <VERS vnumber="5">Ne wabaawo omuntu eyali n'endwadde nga yaakamala emyaka amakumi asatu mu munaana.</VERS>
      <VERS vnumber="6">Yesu bwe yalaba oyo ng'agalamidde, n'ategeera nga yaakamala ennaku nnyingi, n'amugamba nti Oyagala okuba omulamu?</VERS>
      <VERS vnumber="7">Omulwadde n'amuddamu nti Ssebo, sirina muntu ansuula mu kidiba amazzi we geeserera: nze we njijira, omulala ng'ansoose okukkamu.</VERS>
      <VERS vnumber="8">Yesu n'amugamba nti Golokoka, weetikke ekitanda kyo, otambule.</VERS>
      <VERS vnumber="9">Amangu ago omuntu n'aba mulamu ne yeetikka ekitanda kye, n'atambula. Naye olunaku olwo lwali lwa ssabbiiti.</VERS>
      <VERS vnumber="10">Awo Abayudaaya ne bamugamba oyo awonyezebbwa nti Leero ssabbiiti, muzizo ggwe okwetikka ekitanda kyo.</VERS>
      <VERS vnumber="11">Naye n'abaddamu nti Oli amponyezza ye ya&#331;&#331;ambye nti Weetikke ekitanda kyo otambule.</VERS>
      <VERS vnumber="12">Ne bamubuuza nti Omuntu oyo ye ani eyakugambye nti Weetikke otambule?</VERS>
      <VERS vnumber="13">Naye eyawonye nga tamanyi bw'ali: kubanga Yesu yali amaze okugenda, abantu abaali mu kifo kiri nga bangi.</VERS>
      <VERS vnumber="14">Oluvannyuma lw'ebyo Yesu n'amulaba mu yeekaalu, n'amugamba nti Laba, oli mulamu: toyonoonanga nate, ekigambo ekisinga obubi kireme okukubaako.</VERS>
      <VERS vnumber="15">Omuntu oyo n'agenda n'abuulira Abayudaaya nti Yesu ye yamponya.</VERS>
      <VERS vnumber="16">Awo Abayudaaya kyebaava bayigganya Yesu kubanga yakolera ebyo ku ssabbiiti.</VERS>
      <VERS vnumber="17">Naye Yesu n'abaddamu nti Kitange akola okutuusa kaakano, nange nkola.</VERS>
      <VERS vnumber="18">Awo Abayudaaya kyebaava beeyongera okusala amagezi okumutta kubanga tasobezza ssabbiiti yokka, era naye yayita Katonda kitaawe ye, nga yeefuula eyenkanankana ne Katonda.</VERS>
      <VERS vnumber="19">Awo Yesu n'addamu n'abagamba nti Ddala ddala mbagamba nti Omwana tayinza yekka kukola kintu, bw'atalabira ku Kitaawe ng'akola: kubanga ye by'akola byonna, n'Omwana by'akola bw'atyo.</VERS>
      <VERS vnumber="20">Kubanga Kitange ayagala Omwana, amulaga byonna by'akola yennyini; era alimulaga emirimu eminene egisinga egyo mmwe mwewuunye.</VERS>
      <VERS vnumber="21">Kubanga Kitange bw'azuukiza abafu n'abawa obulamu, bw'atyo n'Omwana abawa obulamu bonna b'ayagala okuwa.</VERS>
      <VERS vnumber="22">Kubanga Kitange n'okusala tasalira muntu musango, naye yawa Omwana okusala omusango gwonna;</VERS>
      <VERS vnumber="23">bonna bassengamu Omwana ekitiibwa, nga bwe bassaamu Kitange ekitiibwa. Atassaamu Mwana kitiibwa, nga tassaamu kitiibwa Kitaawe eyamutuma.</VERS>
      <VERS vnumber="24">Ddala ddala mbagamba nti Awulira ekigambo kyange, n'akkiriza oyo eyantuma, alina obulamu obutaggwaawo, so talijja mu musango, naye ng'avudde mu kufa okutuuka mu bulamu.</VERS>
      <VERS vnumber="25">Ddala ddala mbagamba nti Ekiseera kijja era weekiri kaakano abafu lwe baliwulira eddoboozi ly'Omwana wa Katoada, n'abo abaliwulira baliba balamu.</VERS>
      <VERS vnumber="26">Kubanga Kitange bw'alina obulamu mu ye, bw'atyo bwe yawa Omwana okuba n'obulamu mu ye;</VERS>
      <VERS vnumber="27">era yamuwa obuyinza okusala omusango, kubanga ye Mwana w'omuntu.</VERS>
      <VERS vnumber="28">Temwewuunya ekyo: kubanga ekiseera kijja bonna abali mu ntaana lwe baliwulira eddoboozi lye,</VERS>
      <VERS vnumber="29">ne bavaamu; abo abaakolanga ebirungi balizuukirira obulamu; n'abo abaakolanga ebitasaana balizuukirira omusango.</VERS>
      <VERS vnumber="30">Nze siyinza kukola kintu ku bwange: nga bwe mpulira, bwe nsala: n'omusango gwe nsala gwa nsonga; kubanga sinoonya bye njagala nze, wabula eyantuma by'ayagala.</VERS>
      <VERS vnumber="31">Bwe nneetegeeza ebyange nze, okutegeeza kwange si kwa mazima.</VERS>
      <VERS vnumber="32">Waliwo omulala ategeeza ebyange; nange mmanyi nti ebyange by'ategeeza bya mazima.</VERS>
      <VERS vnumber="33">Mmwe mwatumira Yokaana naye n'ategeeza amazima.</VERS>
      <VERS vnumber="34">Naye okutegeeza kw'omuntu sikukkiriza nze: naye njogera ebyo mmwe mulokoke.</VERS>
      <VERS vnumber="35">Oyo yali ttabaaza eyaka, emasamasa, nammwe mwayagala ekiseera kitono okusanyukira okutangaala kwe.</VERS>
      <VERS vnumber="36">Naye okutegeeza kwe nnina kwe kukulu okusinga okwa Yokaana: kubanga emirimu Kitange gye yampa okutuukiriza, emirimu gyennyini gye nkola, gye gitegeeza ebyange nga Kitange ye yantuma.</VERS>
      <VERS vnumber="37">Era Kitange eyantuma oyo ye yategeeza ebyange. Temwawulira ddoboozi lye n'akatono, newakubadde okulaba ekifaananyi kye.</VERS>
      <VERS vnumber="38">So temulina kigambo kye nga kibeera mu mmwe: kubanga oyo gwe yatuma temumukkiriza.</VERS>
      <VERS vnumber="39">Munoonya mu byawandiikibwa, kubanga mmwe mulowooza nti mu byo mulina obulamu obutaggwaawo; n'ebyo bye bitegeeza ebyange;</VERS>
      <VERS vnumber="40">era temwagala kujja gye ndi okubeera n'obulamu.</VERS>
      <VERS vnumber="41">Siweebwa bantu kitiibwa.</VERS>
      <VERS vnumber="42">Naye mbategedde mmwe ng'okwagala kwa Katonda tekubaliimu.</VERS>
      <VERS vnumber="43">Nze najja mu linnya lya Kitange, naye temunsembezza; omulala bw'alijja mu linnya lye ku bubwe mulimusembeza.</VERS>
      <VERS vnumber="44">Mmwe muyinza mutya okukkiriza bwe mwagala okuweebwa ekitiibwa mwekka na mwekka ne mutanoonya kitiibwa ekiva eri Katonda ali omu yekka?</VERS>
      <VERS vnumber="45">Temulowooza nti nze ndibaloopa eri Kitange: gyali abaloopa, ye Musa gwe musuubira.</VERS>
      <VERS vnumber="46">Kuba singa mukkiriza Musa, nange mwandinzikirizza; kubanga yampandiikako nze.</VERS>
      <VERS vnumber="47">Naye bwe mutakkiriza oyo bye yawandiika, mulikkiriza mutya ebigambo byange?</VERS>
    </CHAPTER>
    <CHAPTER cnumber="6">
      <VERS vnumber="1">Oluvannyuma lw'ebyo Yesu n'agenda emitala w'ennyanja ey'e Ggaliraaya ey'e Tiberiya.</VERS>
      <VERS vnumber="2">Ekibiina ekinene ne kimugoberera kubanga baalaba obubonero bwe yakola ku balwadde.</VERS>
      <VERS vnumber="3">Yesu n'alinnya ku lusozi n'atuula eyo n'abayigirizwa be.</VERS>
      <VERS vnumber="4">N'Okuyitako, embaga y'Abayudaaya, kwali kunaatera okutuuka.</VERS>
      <VERS vnumber="5">Awo Yesu n'ayimusa amaaso, n'alaba ekibiina ekinene nga kijja gy'ali, n'agamba Firipo nti Tunaagula wa emmere, bano gye banaalya?</VERS>
      <VERS vnumber="6">Yayogera atyo kumukema, ng'amanyi yekka ky'agenda okukola.</VERS>
      <VERS vnumber="7">Firipo n'amuddamu nti Emmere egulibwa dinaali ebikumi ebibiri teebabune, buli muntu okulyako akatono.</VERS>
      <VERS vnumber="8">Omu ku bayigirizwa be, ye Andereya muganda wa Simooni Peetero, n'amugamba nti</VERS>
      <VERS vnumber="9">Waliwo omulenzi wano alina emigaati etaano egya sayiri n'ebyennyanja bibiri; naye bino binaabagasa ki abenkanidde awo obungi?</VERS>
      <VERS vnumber="10">Yesu n'agamba nti Mutuuze abantu. Era waaliwo omuddo mungi mu kifo ekyo. Awo abasajja ne batuula, omuwendo ng'enkumi ttaano.</VERS>
      <VERS vnumber="11">Awo Yesu n'atoola emigaati; ne yeebaza; n'agabira bali abatudde; n'ebyennyanja bw'atyo nga bwe baayagala.</VERS>
      <VERS vnumber="12">Bwe bakkuta n'agamba abayigirizwa be nti Muku&#331;&#331;aanye obukunkumuka obusigaddewo, waleme okubula ekintu.</VERS>
      <VERS vnumber="13">Awo ne babuku&#331;&#331;aanya ne bajjuza ebibbo kkumi na bibiri n'obukunkumuka obw'emigaati etaano egya sayiri, bali abaalya bwe baalemwa.</VERS>
      <VERS vnumber="14">Awo abantu bwe baalaba akabonero ke yakola, ne bagamba nti Mazima ono ye nnabbi oyo ajja mu nsi.</VERS>
      <VERS vnumber="15">Awo Yesu bwe yategeera nga bagenda okujja okumukwata, bamufuule kabaka, n'addayo nate ku lusozi yekka.</VERS>
      <VERS vnumber="16">Naye obudde bwe bwawungeera, abayigirizwa be ne baserengeta ku nnyanja;</VERS>
      <VERS vnumber="17">ne basaabala mu lyato, baali bawunguka ennyanja okugenda e Kaperunawumu. N'obudde bwali buzibye nga ne Yesu tannaba kutuuka gye bali.</VERS>
      <VERS vnumber="18">Ennyanja n'esiikuuka, omuyaga mungi nga gukunta.</VERS>
      <VERS vnumber="19">Awo bwe baamala okuvuga esutadyo ng'amakumi abiri mu ttaano, oba makumi asatu, ne balaba Yesu ng'atambulira ku nnyanja, ng'asemberera eryato; ne batya.</VERS>
      <VERS vnumber="20">Naye n'abagamba nti Nze nzuuno, temutya.</VERS>
      <VERS vnumber="21">Awo ne bakkiriza okumuyingiza mu lyato; amangu ago eryato ne ligoba ku ttale gye baali bagenda.</VERS>
      <VERS vnumber="22">Olunaku olw'okubiri, ekibiina ekyali kiyimiridde emitala w'ennyanja bwe baalaba nga teriiyo lyato ddala, wabula erimu, era nga ne Yesu tasaabadde wamu mu lyato n'abayigirizwa be, naye abayigirizwa be nga bagenda bokka,</VERS>
      <VERS vnumber="23">(naye amaato amalala gaava e Tiberiya nga gagoba kumpi ne gye baaliira emigaati Mukama waffe bwe yamala okwebaza):</VERS>
      <VERS vnumber="24">awo ekibiina bwe baalaba nga Yesu taliiyo, newakubadde abayigirizwa be, bo bennyini ne basaabala mu maato gali ne bajja e Kaperunawumu, nga banoonya Yesu.</VERS>
      <VERS vnumber="25">Bwe baamulabira emitala w'ennyanja ne bamugamba nti Labbi, ozze ddi wano?</VERS>
      <VERS vnumber="26">Yesu n'abaddamu n'agamba nti Ddala ddala mbagamba nti Munnoonya si kubanga mwalaba obubonero naye kubanga mwalya ku migaati ne mukkuta.</VERS>
      <VERS vnumber="27">Temukolerera kyakulya ekiggwaawo, naye ekyokulya ekirwawo okutuuka ku bulamu obutaggwaawo, Omwana w'omuntu ky'alibawa: kubanga KitafFe ye Katonda amussizzaako oyo akabonero.</VERS>
      <VERS vnumber="28">Awo ne bamugamba nti Tugire tutya okukola emirimu gya Katonda?</VERS>
      <VERS vnumber="29">Yesu n'addamu n'abagamba nti Guno gwe mulimu gwa Katonda, okukkiriza oyo gwe yatuma.</VERS>
      <VERS vnumber="30">Awo ne bamugamba nti Kale kabonero ki ggwe k'okola, tulabe, tukukkirize? okola mulimu ki?</VERS>
      <VERS vnumber="31">Bajjajjaffe baaliiranga emmaanu mu ddungu; nga bwe kyawandiikibwa nti Yabawa emmere okulya eyava mu ggulu.</VERS>
      <VERS vnumber="32">Awo Yesu n'abagamba nti Ddala ddala mbagamba nti Musa si ye yabawa emmere eyava mu ggulu; naye Kitange ye yabawa emmere ey'amazima eva mu ggulu.</VERS>
      <VERS vnumber="33">Kubanga emmere ya Katonda ye eyo eva mu ggulu ereetera ensi obulamu.</VERS>
      <VERS vnumber="34">Awo ne bamugamba nti Mukama waffe, tuwenga bulijjo emmere eyo.</VERS>
      <VERS vnumber="35">Yesu n'abagamba nti Nze mmere ey'obulamu: ajja gye ndi enjala terimuluma, anzikiriza ennyonta terimuluma n'akatono.</VERS>
      <VERS vnumber="36">Naye n'abagamba nti mundabye, era temukkirizza.</VERS>
      <VERS vnumber="37">Buli Kitange gw'ampa, alijja gye ndi: ajja gye ndi sirimugobera bweru n'akatono.</VERS>
      <VERS vnumber="38">Kubanga saava mu ggulu kukola kye njagala nze, wabula oli eyantuma ky'ayagala.</VERS>
      <VERS vnumber="39">Eyantuma ky'ayagala kino mu bonna be yampa aleme okumbula n'omu naye mmuzuukirize ku lunaku olw'enkomerero.</VERS>
      <VERS vnumber="40">Kubanga Kitange ky'ayagala kye kino buli muntu yenna alaba Omwana n'amukkiriza abe n'obulamu obutaggwaawo; nange ndimuzuukiza ku lunaku olw'enkomerero.</VERS>
      <VERS vnumber="41">Awo Abayudaaya ne bamwemulugunyira kubanga yagamba nti Nze mmere eyava mu ggulu.</VERS>
      <VERS vnumber="42">Ne bagamba nti Ono si ye Yesu omwana wa Yusufu, gwe tumanyiiko kitaawe ne nnyina? kaakano agamba atya nti Nnava mu ggulu?</VERS>
      <VERS vnumber="43">Yesu n'addamu n'abagamba nti Temwemulugunya mwekka na mwekka.</VERS>
      <VERS vnumber="44">Tewali ayinza kujja gye ndi Kitange eyantuma bw'atamuwalula; nange ndimuzuukiriza ku lunaku olw'enkomerero.</VERS>
      <VERS vnumber="45">Kyawandiikibwa mu bannabbi nti Ne bonna baliyigirizibwa Katonda. Buli eyawulira Kitange n'ayiga, ajja gye ndi.</VERS>
      <VERS vnumber="46">Si kubanga waliwo omuntu eyali alabye ku Kitange, wabula eyava eri Katonda, oyo ye yalaba Kitange.</VERS>
      <VERS vnumber="47">Ddala ddala mbagamba nti Akkiriza alina obulamu obutaggwaawo.</VERS>
      <VERS vnumber="48">Nze mmere ey'obulamu.</VERS>
      <VERS vnumber="49">Bajjajja bammwe baaliiranga emmaanu mu ddungu, ne bafa.</VERS>
      <VERS vnumber="50">Eno ye mmere eva mu ggulu, omuntu agiryeko, aleme okufa.</VERS>
      <VERS vnumber="51">Nze mmere ennamu eyava mu ggulu: omuntu bw'alya ku mmere eno aliba mulamu emirembe n'emirembe: era emmere gye ndigaba gwe mubiri gwange, olw'obulamu bw'ensi.</VERS>
      <VERS vnumber="52">Awo Abayudaaya ne bawakana bokka na bokka, nga bagamba nti Ono ayinza atya okutuwa omubiri gwe okugulya?</VERS>
      <VERS vnumber="53">Awo Yesu n'abagamba nti Ddala ddala mbagamba nti Bwe mutalya mubiri gwa Mwana wa muntu ne munywa omusaayi gwe, temulina bulamu mu mmwe.</VERS>
      <VERS vnumber="54">Alya omubiri gwange, era anywa omusaayi gwange, alina obulamu obutaggwaawo; nange ndimuzuukiriza ku lunaku olw'enkomerero.</VERS>
      <VERS vnumber="55">Kubanga omubiri gwange kye kyokulya ddala, n'omusaayi gwange kye kyokunywa ddala.</VERS>
      <VERS vnumber="56">Alya omubiri gwange, era anywa omusaayi gwange, abeera mu nze, nange mu ye.</VERS>
      <VERS vnumber="57">Nga Kitange omulamu bwe yantuma, nange bwe ndi omulamu ku bwa Kitange; bw'atyo andya ye aliba omulamu ku bwange.</VERS>
      <VERS vnumber="58">Eno ye mmere eyava mu ggulu: si nga bajjajja bwe baalya ne bafa: alya emmere eno aliba mulamu emirembe n'emirembe.</VERS>
      <VERS vnumber="59">Ebyo yabyogerera mu kku&#331;&#331;aaniro ng'ayigiriza mu Kaperunawumu.</VERS>
      <VERS vnumber="60">Awo bangi ab'omu bayigirizwa be bwe baawulira ne bagamba nti Ekigambo ekyo kizibu; ani ayinza okukiwuliriza?</VERS>
      <VERS vnumber="61">Naye Yesu bwe yamanya munda mu ye nti abayigirizwa be beemulugunyira kino, n'abagamba nti Kino kibeesittaza?</VERS>
      <VERS vnumber="62">kale kiriba kitya bwe muliraba Omwana w'omuntu ng'alinnya gye yali olubereberye?</VERS>
      <VERS vnumber="63">Omwoyo gwe guleeta obulamu; omubiri teguliiko kye gugasa: ebigambo bye mbagambye gwe mwoyo, bwe bulamu.</VERS>
      <VERS vnumber="64">Naye waliwo abalala mu mmwe abatakkiriza. Kubanga Yesu yamanya okuva ku lubereberye abatakkiriza bwe baali, era n'agenda okumulyamu olukwe bw'ali.</VERS>
      <VERS vnumber="65">N'agamba nti Kyenvudde mbagamba nti Tewali ayinza kujja gye ndi bw'atakiweebwa Kitange.</VERS>
      <VERS vnumber="66">Ab'oku bayigirizwa be bangi kyebaava baddirira, ne bataddayo kutambulira wamu naye nate.</VERS>
      <VERS vnumber="67">Awo Yesu n'agamba ekkumi n'ababiri nti Era nammwe mwagala okugenda?</VERS>
      <VERS vnumber="68">Simooni Peetero n'amuddamu nti Mukama waffe, tunaagenda eri ani? Olina ebigambo eby'obulamu obutaggwaawo.</VERS>
      <VERS vnumber="69">Naffe tukkirizza ne tutegeera nga ggwe oli Mutukuvu wa Katonda.</VERS>
      <VERS vnumber="70">Yesu n'abaddamu nti Si nze nnabalonda mmwe ekkumi n'ababiri, era omu ku mmwe ye setaani?</VERS>
      <VERS vnumber="71">Yayogera ku Yuda omwana wa Simooni Isukalyoti, kubanga ye yali agenda kumulyamu olukwe, ye omu ku kkumi n'ababiri.</VERS>
    </CHAPTER>
    <CHAPTER cnumber="7">
      <VERS vnumber="1">Oluvannyuma lw'ebyo Yesu n'atambula mu Ggaliraaya: kubanga teyayagala kutambula mu Buyudaaya kubanga Abayudaaya baali basala amagezi okumutta.</VERS>
      <VERS vnumber="2">Naye embaga y'Abayudaaya yali enaatera okutuuka, ye y'ensiisira.</VERS>
      <VERS vnumber="3">Awo baganda be ne bamugamba nti Va wano, ogende e Buyudaaya, abayigirizwa bo nabo balabe emirirnu gyo gy'okola.</VERS>
      <VERS vnumber="4">Kubanga tewali akolera kigambo mu kyama wabula nga naye yennyini ayagala amanyike mu lwatu. Bw'okola ebyo, weeyoleke eri ensi.</VERS>
      <VERS vnumber="5">Kubanga ne baganda be tebaamukkiriza.</VERS>
      <VERS vnumber="6">Awo Yesu n'abagamba nti Ekiseera kyange tekinnaba kutuuka; naye ekiseera kyammwe ennaku zonna kibeerawo nga kyeteeseteese.</VERS>
      <VERS vnumber="7">Ensi teyinza kukyawa mmwe; naye ekyawa nze, kubanga nze ntegeeza ebyayo nti emirimu gyayo mibi.</VERS>
      <VERS vnumber="8">Mmwe mwambuke ku mbaga: nze sinnaba kwambuka ku mbaga eno; kubanga ekiseera kyange tekinnaba kutuukirizibwa.</VERS>
      <VERS vnumber="9">Bwe yamala okubagamba ebyo n'asigala e Ggaliraaya.</VERS>
      <VERS vnumber="10">Naye baganda be bwe baamala okwambuka ku mbaga, naye n'ayambuka, si lwatu, naye nga mu kyama.</VERS>
      <VERS vnumber="11">Awo Abayudaaya ne bamunoonya ku mbaga, ne bagamba nti Ali ludda wa?</VERS>
      <VERS vnumber="12">Ne waba okumuunyamuunya kungi mu bibiina. Abalala ne bagamba ku ye nti Mulungi; abalala ne bagamba nti Nedda, naye akyamya ekibiina.</VERS>
      <VERS vnumber="13">Naye tewaali yamwogerako lwatu kubanga baatya Abayudaaya.</VERS>
      <VERS vnumber="14">Awo mu mbaga wakati Yesu n'ayambuka ku yeekaalu, n'ayigiriza.</VERS>
      <VERS vnumber="15">Abayudaaya ne beewuunya ne bagamba nti Ono amanya atya okusoma nga tayigirizibwangako?</VERS>
      <VERS vnumber="16">Awo Yesu n'abaddamu n'agamba nti Okuyigiriza kwange si kwange, naye kw'oli eyantuma.</VERS>
      <VERS vnumber="17">Omuntu bw'ayagala okukola oli by'ayagala, alitegeera okuyigiriza kuno oba nga kwava eri Katonda, oba nga nze njogera bya magezi gange.</VERS>
      <VERS vnumber="18">Ayogera eby'amagezi ge, anoonya ekitiibwa kye ye: naye anoonya ekitiibwa ky'oyo eyamutuma, oyo wa mazima, so obutali butuukirivu tebuli mu ye.</VERS>
      <VERS vnumber="19">Musa teyabawa mateeka, so mu mmwe tewali akwata amateeka? Musalira ki amagezi okunzita?</VERS>
      <VERS vnumber="20">Ekibiina ne baddamu nti Oliko dayimooni: ani asala amagezi okukutta?</VERS>
      <VERS vnumber="21">Yesu n'addamu n'agamba nti Nnakola omulimu gumu, nammwe mwenna mwewuunya.</VERS>
      <VERS vnumber="22">Musa kyeyava abawa okukomola (si kubanga kwa Musa naye kwa bajjajja); ne ku ssabbiiti mukomola omuntu.</VERS>
      <VERS vnumber="23">Omuntu bw'akomolebwa ku ssabbiiti, amateeka ga Musa galeme okusoba; munsunguwalira kubanga nnafuula omuntu omulamu ddala ku ssabbiiti?</VERS>
      <VERS vnumber="24">Temusalanga musango okusinziira ku ndabika, naye musalenga omusango ogw'ensonga.</VERS>
      <VERS vnumber="25">Awo abamu ab'omu Yerusaalemi ne bagamba nti Gwe banoonya okutta si ye wuuno?</VERS>
      <VERS vnumber="26">Naye, laba, ayogera lwatu, so tebaliiko kye bamugamba. Abakulu bamanyidde ddala ng'ono ye Kristo?</VERS>
      <VERS vnumber="27">Naye ono tumanyi gy'ava: naye Kristo bw'ajja, tewali ategeera gy'ava.</VERS>
      <VERS vnumber="28">Awo Yesu n'ayogerera waggulu mu yeekaalu ng'ayigiriza n'agamba nti Nze mummanyi, era ne gye nva mumanyiiyo; nange sajja ku bwange nzekka, naye oli eyantuma ye wa mazima, gwe mutamanyi mmwe.</VERS>
      <VERS vnumber="29">Nze mummanyi; kubanga nava gy'ali, era ye yantuma.</VERS>
      <VERS vnumber="30">Awo bali ne basala amagezi okumukwata, naye tewaali eyamuteekako omukono, kubanga ekiseera kye kyali nga tekinnaba kutuuka.</VERS>
      <VERS vnumber="31">Naye bangi ab'omu kibiina ne bamukkiriza; ne bagamba nti Kristo bw'alijja, alikola obubonero bungi okusinga ono bwe yakola?</VERS>
      <VERS vnumber="32">Abafalisaayo ne bawulira ekibiina nga bamwemuunyamuunyaamu batyo; bakabona abakulu n'Abafalisaayo ne batuma abambowa okumukwata.</VERS>
      <VERS vnumber="33">Awo Yesu n'agamba nti Esigaddeyo ebbanga ttono nga nkyali nammwe, ndyoke &#331;&#331;ende gy'ali eyantuma.</VERS>
      <VERS vnumber="34">Mulinnoonya, so temulindaba; era gye ndi, mmwe temuyinza kujjayo.</VERS>
      <VERS vnumber="35">Awo Abayudaaya ne boogeragana bokka na bokka nti Ono ayagala kugenda wa, ffe gye tutalimulabira? Ayagala kugenda eri abo abaasaasaanira mu Bayonaani, ayigirize Abayonaani?</VERS>
      <VERS vnumber="36">Kigambo ki ekyo ky'agamba nti Mulinnoonya, so temulindaba; era gye ndi, mmwe temuyinza kujjayo?</VERS>
      <VERS vnumber="37">Naye ku lunaku olw'enkomerero, lwe lukulu olw'embaga, Yesu yayimirira n'ayogerera waggulu, n'agamba nti Omuntu bw'alumwa ennyonta, ajje gye ndi anywe.</VERS>
      <VERS vnumber="38">Akkiriza nze, ng'ekyawandiikibwa bwe kigamba nti emigga gy'amazzi amalamu girifuluma mu lubuto lwe.</VERS>
      <VERS vnumber="39">Ekyo yakyogera ku Mwoyo, gwe baali bagenda okuweebwa abamukkiriza; kubanga Omwoyo yali tannaba kugabibwa; kubanga Yesu yali tannaba kugulumizibwa.</VERS>
      <VERS vnumber="40">Awo ab'omu kibiina bwe baawulira ebigambo ebyo ne bagamba nti Mazima, ono ye nnabbi oli.</VERS>
      <VERS vnumber="41">Abalala ne bagamba nti Ono ye Kristo. Naye abalala ne bagamba nti Nedda, Kristo ava mu Ggaliraaya?</VERS>
      <VERS vnumber="42">Ekyawandiikibwa tekigamba nti Kristo ava mu zzadde lya Dawudi, mu Besirekemu, embuga Dawudi mwe yali?</VERS>
      <VERS vnumber="43">Bwe kityo ne wabaawo okwawukana mu kibiina ku lulwe.</VERS>
      <VERS vnumber="44">Abalala ne baagala okumukwata, naye tewali eyamussaako emikono.</VERS>
      <VERS vnumber="45">Awo abambowa ne baddayo eri bakabona abakulu n'Abafalisaayo; nabo ne babagamba nti Ekibalobedde ki okumuleeta?</VERS>
      <VERS vnumber="46">Abambowa ne baddamu nti Tewali muntu eyali ayogedde bw'atyo.</VERS>
      <VERS vnumber="47">Awo Abafalisaayo ne babaddamu nti Era nammwe abakyamizza?</VERS>
      <VERS vnumber="48">Aluwa mu bakulu eyamukkiriza, oba mu Bafalisaayo?</VERS>
      <VERS vnumber="49">Naye ekibiina kino abatategeera mateeka bakolimiddwa.</VERS>
      <VERS vnumber="50">Nikoodemo (ye yajja gy'ali edda, ye munnaabwe) n'abagamba nti</VERS>
      <VERS vnumber="51">Ye mpisa yaffe okusalira omuntu omusango nga tebannawulira bigambo bye n'okutegeera ky'akoze?</VERS>
      <VERS vnumber="52">Ne baddamu ne bamugamba nti Naawe wava Ggaliraaya? Noonya, olabe, nnabbi tava mu Ggaliraaya,</VERS>
      <VERS vnumber="53">Buli muntu n'addayo eka.</VERS>
    </CHAPTER>
    <CHAPTER cnumber="8">
      <VERS vnumber="1">Naye Yesu n'agenda ku lusozi olwa Zeyituuni.</VERS>
      <VERS vnumber="2">N'akeera mu makya n'ajja nate mu yeekaalu, abantu bonna ne bajja gy'ali; n'atuula, n'abayigiriza.</VERS>
      <VERS vnumber="3">Abawandiisi n'Abafalisaayo ne baleeta omukazi gwe bakutte ng'ayenda; ne bamussa wakati,</VERS>
      <VERS vnumber="4">ne bamugamba nti Omuyigiriza, omukazi ono bamukutte ng'ayenda bamusisinkanirizza.</VERS>
      <VERS vnumber="5">Naye mu mateeka Musa yatulagira okubakubanga amayinja abakola bwe batyo: kale ggwe oyogera otya ku ye?</VERS>
      <VERS vnumber="6">Baayogera bati nga bamukema, babe n'ekigambo kye banaamuloopa. Naye Yesu n'akutama, n'awandiika n'engalo ku ttaka.</VERS>
      <VERS vnumber="7">Naye bwe baayongera okumubuuza, ne yeegolola n'abagamba nti Mu mmwe atayonoonangako, asooke okumukuba ejjinja.</VERS>
      <VERS vnumber="8">N'akutama nate, n'awandiika n'engalo ku ttaka.</VERS>
      <VERS vnumber="9">Nabo bwe baawulira ne bafuluma ebweru musoolesoole, abakadde be baasooka, okutuusa ku b'enkomerero: Yesu n'asigalawo yekka, n'omukazi we yali wakati.</VERS>
      <VERS vnumber="10">Yesu ne yeegolola, n'amugamba nti Omukyala, bazze wa? tewali asaze kukusinga?</VERS>
      <VERS vnumber="11">Naye n'agamba nti Mpaawo muntu, Mukama wange. Yesu n'agamba nti Nange sisala kukusinga: genda; okusooka leero toyonoonanga lwa kubiri.</VERS>
      <VERS vnumber="12">Awo Yesu n'ayogera nabo nate, n'agamba nti Nze musana gw'ensi: angoberera taatambulirenga mu kizikiza, naye anaabanga n'omusana ogw'obulamu.</VERS>
      <VERS vnumber="13">Awo Abafalisaayo ne bamugamba nti Ggwe weetegeeza wekka; okutegeeza kwo si kwa mazima.</VERS>
      <VERS vnumber="14">Yesu n'addamu n'abagamba nti Newakubadde nga nneetegeeza nzekka, okutegeeza kwange kwa mazima; kubanga mmanyi gye nnava, ne gye &#331;&#331;enda; naye mmwe temumanyi gye nva, newakubadde gye &#331;&#331;enda.</VERS>
      <VERS vnumber="15">Mmwe musala omusango ng'omubiri bwe guli; nze sisalira muntu musango.</VERS>
      <VERS vnumber="16">Naye newakubadde nga nze nsala omusango, okusala kwange kwa mazima; kubanga nze siri omu, naye nze ne Kitange eyantuma.</VERS>
      <VERS vnumber="17">Era naye ne mu mateeka gammwe kyawandiikibwa nti okutegeeza kw'abantu ababiri kwa mazima.</VERS>
      <VERS vnumber="18">Nze nneetegeeza nzekka, ne Kitange eyantuma ategeeza ebyange.</VERS>
      <VERS vnumber="19">Awo ne bamugamba nti Kitaawo ali ludda wa? Yesu n'addamu nti Nze temummanyi, newakubadde Kitange. Singa mummanyi nze, ne Kitange mwandimumanye.</VERS>
      <VERS vnumber="20">Ebigambo ebyo yabyogerera mu ggwanika, bwe yali ng'ayigiriza mu yeekaalu: so tewaali eyamukwata, kubanga ekiseera kye kyali nga tekinnaba kutuuka.</VERS>
      <VERS vnumber="21">Awo n'abagamba nate nti Nze &#331;&#331;enda, nammwe mulinnoonya, mulifiira mu kibi kyammwe: nze gye &#331;&#331;enda, mmwe temuyinza kujjayo.</VERS>
      <VERS vnumber="22">Awo Abayudaaya ne bagamba nti Anetta, kubanga agamba nti Nze gye &#331;&#331;enda mmwe temuyinza kujjayo?</VERS>
      <VERS vnumber="23">N'abagamba nti Mmwe muli ba wansi, nze ndi wa waggulu; mmwe muli ba mu nsi muno, nze siri wa mu nsi muno.</VERS>
      <VERS vnumber="24">Kyennava mbagamba nti Mulifiira mu bibi byammwe. Kubanga bwe mutakkiriza nga nze wuuyo, mulifiira mu bibi byammwe.</VERS>
      <VERS vnumber="25">Awo ne bamugamba nti Ggwe ani? Yesu n'abagamba nti Nga bwe nnabagambanga okuva ku lubereberye.</VERS>
      <VERS vnumber="26">Nnina bingi eby'okuboogerako n'okubasalira omusango; naye oli eyantuma ye wa mazima; nange bye nnawulira gy'ali bye biibyo bye njogera eri ensi.</VERS>
      <VERS vnumber="27">Tebaategeera ng'abagambye ku Kitaffe.</VERS>
      <VERS vnumber="28">Awo Yesu n'agamba nti Bwe mulimala okuwanika Omwana w'omuutu ne mulyoka mutegeera nga nze wuuyo, so nze siriiko kye nkola ku bwange, naye nga Kitange bwe yanjigiriza, bwe njogera bwe ntyo.</VERS>
      <VERS vnumber="29">N'oli eyantuma ali nange; Kitange tandekanga nzekka; kubanga nkola bulijjo by'asiima.</VERS>
      <VERS vnumber="30">Bwe yayogera ebigambo ebyo, abantu bangi ne bamukkiriza.</VERS>
      <VERS vnumber="31">Awo Yesu n'agamba Abayudaaya bali abaamukkiriza nti Bwe munywerera mu kigambo kyange, nga muli bayigirizwa bange ddala;</VERS>
      <VERS vnumber="32">era mulitegeera amazima, n'amazima galibafuula ba ddembe.</VERS>
      <VERS vnumber="33">Ne bamuddamu nti Ffe tuli zzadde lya Ibulayimu, so tetufugibwanga muntu yenna: oyogera otya ggwe nti Mulifuuka ba ddembe?</VERS>
      <VERS vnumber="34">Yesu n'abaddamu nti Ddala ddala mbagamba nti Buli muntu yenna akola ebibi, ye muddu w'ekibi.</VERS>
      <VERS vnumber="35">Omuddu tabeerera mu nnyumba mirembe na mirembe: omwana abeerera emirembe n'emirembe.</VERS>
      <VERS vnumber="36">Kale Omwana bw'alibafuula ab'eddembe, muliba ba ddembe ddala.</VERS>
      <VERS vnumber="37">Mmanyi nti muli zzadde lya Ibulayimu: naye musala amagezi okunzita, kubanga ekigambo kyange tekyeyabya mu mmwe.</VERS>
      <VERS vnumber="38">Nze njogera bye nnalaba eri Kitange: kale nammwe mukola bye mwawulira eri kitammwe.</VERS>
      <VERS vnumber="39">Ne baddamu ne bamugamba nti Ibulayimu ye kitaffe. Yesu n'abagamba nti Singa mubadde baana ba Ibulayimu, mwandikoze ebikolwa bya Ibulayimu.</VERS>
      <VERS vnumber="40">Naye kaakano musala amagezi okunzita omuntu ababuulidde eby'amazima, bye nnawulira eri Katonda: Ibulayimu teyakola bw'atyo.</VERS>
      <VERS vnumber="41">Mmwe mukola emirimu gya kitammwe. Ne bamugamba nti Ffe tetuli baana beebolereze; tulina Kitaffe omu, ye Katonda.</VERS>
      <VERS vnumber="42">Yesu n'abagamba nti Singa Katonda ye Kitammwe, mwandinjagadde nze: kubanga nnava eri Katonda, ne njija, so sajja ku lwange nzekka, naye oyo ye yantuma.</VERS>
      <VERS vnumber="43">Kiki ekibalobedde okutegeera enjogera yange? Kubanga temuyinza kuwulira kigambo kyange.</VERS>
      <VERS vnumber="44">Mmwe muli ba kitammwe Setaani, era mwagala okukola okwegomba kwa kitammwe. Oyo okuva ku lubereberye ye mussi, so teyanywerera mu mazima, kubanga amazima tegaali mu ye. Bw'ayogera obulimba, ayogera ekiva mu bibye; kubanga ye mulimba era kitaawe w'obulimba.</VERS>
      <VERS vnumber="45">Naye kubanga njogera amazima, temunzikiriza.</VERS>
      <VERS vnumber="46">Ani ku mmwe annumiriza ekibi? Bwe njogera amazima kiki ekibalobedde okunzikiriza?</VERS>
      <VERS vnumber="47">Owa Katonda awuiira ebigambo bya Katonda; mmwe kyemuva mulema okuwulira, kubanga temuli ba Katonda.</VERS>
      <VERS vnumber="48">Abayudaaya ne baddamu ne bamugamba nti Tetwogera bulungi ffe nti Ggwe oli Musamaliya, era oliko dayimooni?</VERS>
      <VERS vnumber="49">Yesu n'addamu nti Siriiko dayimooni; naye nze nzisaamu ekitiibwa Kitange, nammwe temunzisaamu kitiibwa.</VERS>
      <VERS vnumber="50">Naye nze sinoonya kitiibwa kyange; w'ali anoonya era asala omusango.</VERS>
      <VERS vnumber="51">Ddala ddala mbagamba nti Omuntu bw'akwata ekigambo kyange taliraba kufa emirembe n'emirembe.</VERS>
      <VERS vnumber="52">Abayudaaya ne bamugamba nti Kaakano tutegedde ng'oliko dayimooni. Ibulayimu yafa ne bannabbi; naawe ogamba nti Omuntu bw'akwata ekigambo kyange, talirega ku kufa emirembe n'emirembe.</VERS>
      <VERS vnumber="53">Ggwe mukulu okukira jjajjaffe Ibulayimu eyafa? ne bannabbi baafa: weeyita ani?</VERS>
      <VERS vnumber="54">Yesu n'addamu nti Bwe nneegulumiza nzekka, okugulumira kwange kuba kwa busa: angulumiza ye Kitange: mmwe gwe mwogerako nti ye Katonda wammwe:</VERS>
      <VERS vnumber="55">so temumutegeeranga: naye nze mmumanyi; bwe nnaagamba nti Simumanyi, nnaafaanana nga mmwe, mulimba: naye mmumanyi, era nkwata ekigambo kye.</VERS>
      <VERS vnumber="56">Ibulayimu jjajjammwe yasanyuka okulaba olunaku lwange; n'alulaba n'asanyuka.</VERS>
      <VERS vnumber="57">Awo Abayudaaya ne bamugamba nti Tonnaba kuweza myaka makumi ataano, naye Ibulayimu wamulaba?</VERS>
      <VERS vnumber="58">Yesu n'abagamba nti Ddala ddala mbagamba nti Ibulayimu nga tannaba kuzaalibwa, Nze nga wendi.</VERS>
      <VERS vnumber="59">Awo ne baddira amayinja okumukuba: naye Yesu ne yeekweka, n'afuluma mu yeekaalu.</VERS>
    </CHAPTER>
    <CHAPTER cnumber="9">
      <VERS vnumber="1">Bwe yali ng'ayita, n'alaba omuntu eyazaalibwa nga muzibe wa maaso.</VERS>
      <VERS vnumber="2">Abayigirizwa be ne bamubuuza, nga bagamba nti Labbi, ani eyayonoona, ono oba abazadde be, kye kyamuzaaza nga muzibe wa maaso?</VERS>
      <VERS vnumber="3">Yesu n'addamu nti Ono teyayonoona, newakubadde abazadde be, naye emirimu gya Katonda girabikire ku ye.</VERS>
      <VERS vnumber="4">Ffe kitugwanira okukola emirimu gy'oyo eyantuma, obudde nga misana. Ekiro kijja omuntu mw'atayinziza kukolera.</VERS>
      <VERS vnumber="5">Bwe mba mu nsi, ndi musana gwa nsi.</VERS>
      <VERS vnumber="6">Bwe yamala okwogera bw'atyo, n'awanda amalusu ku ttaka, n'atabula ettaka n'amalusu, n'amusiiga ettaka ku maaso,</VERS>
      <VERS vnumber="7">n'amugamba nti Genda, onaabe mu kidiba kya Sirowamu (okutegeezebwa kwakyo nti Eyatumibwa). Awo n'agenda, n'anaaba, n'akomawo ng'alaba.</VERS>
      <VERS vnumber="8">Awo baliraanwa be n'abaamulabanga edda ng'atudde ng'asabiriza, ne bagamba nti Si ye wuuno eyatuulanga ng'asabiriza?</VERS>
      <VERS vnumber="9">Abalala ne bagamba nti Ye wuuyo: abalala ne bagamba nti Nedda, naye afaanana naye. Ye n'agamba nti Nze nzuuno.</VERS>
      <VERS vnumber="10">Awo ne bamugamba nti Kale amaaso go gaazibuka gatya?</VERS>
      <VERS vnumber="11">Ye n'addamu nti Omuntu ayitibwa Yesu yatabula ettaka, n'ansiiga ku maaso, n'a&#331;&#331;amba nti Genda ku Sirowamu, onaabe: awo ne &#331;&#331;enda, ne nnaaba, ne nzibula.</VERS>
      <VERS vnumber="12">Ne bamugamba nti Ali ludda wa oyo? N'agamba nti Simanyi.</VERS>
      <VERS vnumber="13">Ne bamutwala eri Abafalisaayo oli eyali edda omuzibe w'amaaso.</VERS>
      <VERS vnumber="14">Naye lwali lwa ssabbiiti olunaku olwo Yesu lwe yatabulirako ettaka, n'amuzibula amaaso.</VERS>
      <VERS vnumber="15">Awo Abafalisaayo ate ne bamubuuza bwe yazibula. N'abagamba nti Yansiiga ttaka ku maaso, ne nnaaba, ne nzibula.</VERS>
      <VERS vnumber="16">Awo Abafalisaayo abamu ne bagamba nti Omuntu oyo si wa Katonda, kubanga takwata ssabbiiti. Naye abalala ne bagamba nti Omuntu alina ebibi ayinza atya okukola obubonero obwenkanidde wano? Ne wabaawo okwawukana mu bo.</VERS>
      <VERS vnumber="17">Awo ne bamugamba nate omuzibe w'amaaso nti Ggwe omuyita otya, kubanga yakuzibula amaaso? Naye n'agamba nti Ye nnabbi.</VERS>
      <VERS vnumber="18">Kale Abayudaaya tebakkiriza bigambo bye, nga yali muzibe w'amaaso n'azibula, okutuusa lwe baamala okuyita abazadde b'eyazibula</VERS>
      <VERS vnumber="19">ne bababuuza nga bagamba nti Ono ye mwana wammwe mmwe gwe mugamba nti yazaalibwa nga muzibe w'amaaso? kale kaakano alaba atya?</VERS>
      <VERS vnumber="20">Abazadde be ne baddamu ne bagamba nti Tumanyi ng'ono ye mwana waffe, era nga yazaalibwa nga muzibe wa maaso:</VERS>
      <VERS vnumber="21">naye bw'alaba kaakano tetumanyi: so n'eyamuzibula amaaso ffe tetumanyi bw'ali: mumubuuze; musajja mukulu; aneeyogerera yekka.</VERS>
      <VERS vnumber="22">Abazadde ekyaboogeza bwe batyo kubanga baali batya Abayudaaya; kubanga Abayudaaya baali nga bamaze okulagaana buli muntu anaamwatulanga okuba Kristo, agobebwenga mu kku&#331;&#331;aaniro.</VERS>
      <VERS vnumber="23">Abazadde be kyebaava boogera nti Musajja mukulu; mumubuuze ye.</VERS>
      <VERS vnumber="24">Awo ne bayita omulundi ogw'okubiri oli omuntu eyali omuzibe w'amaaso, ne bamugamba nti Gulumiza Katonda: ffe tumanyi ng'omuntu oyo alina ebibi.</VERS>
      <VERS vnumber="25">Ye n'addamu nti Oba ng'alina ebibi simanyi; ekigambo kimu kye mmanyi nti Nnali muzibe wa maaso, naye kaakano ndaba.</VERS>
      <VERS vnumber="26">Awo ne bamugamba nti Yakukola atya? yakuzibula atya amaaso go?</VERS>
      <VERS vnumber="27">N'abaddamu nti Mmaze okubabuulira naye temuwulidde: ekibaagaza okuwulira omulundi ogw'okubiri kiki? era nammwe mwagala okufuuka abayigirizwa be?</VERS>
      <VERS vnumber="28">Ne bamuvuma, ne bagamba nti Ggwe oli muyigirizwa we: naye ffe tuli bayigirizwa ba Musa.</VERS>
      <VERS vnumber="29">Ffe tumanyi nga Katonda yayogera ne Musa: naye omuntu oyo tetumumanyi gy'ava.</VERS>
      <VERS vnumber="30">Omuntu n'addamu n'abagamba nti Kino kitalo! mmwe obutamanya gyava, omuntu eyasobola okunzibula amaaso!</VERS>
      <VERS vnumber="31">Tumanyi nga Katonda tawulira balina bibi; naye buli muntu atya Katonda, ng'akola ky'ayagala, oyo amuwulira.</VERS>
      <VERS vnumber="32">Okuva edda n'edda tewawulirwanga nga waaliwo omuntu eyazibula amaaso g'omuntu eyazaalibwa nga muzibe wa maaso.</VERS>
      <VERS vnumber="33">Omuntu oyo singa teyava wa Katonda, teyandiyinzizza kukola kigambo.</VERS>
      <VERS vnumber="34">Ne baddamu ne bamugamba nti Ggwe wazaalibwa mu bibi byereere, naawe otuyigiriza ffe? Ne bamusindikira ebweru.</VERS>
      <VERS vnumber="35">Yesu n'awulira nga bamusindikidde ebweru; n'amulaba n'agamba nti Ggwe okkiriza Omwana wa Katonda?</VERS>
      <VERS vnumber="36">Ye n'addamu, n'agamba nti Mukama wange, ye ani, mmukkirize?</VERS>
      <VERS vnumber="37">Yesu n'amugamba nti Omulabye, era ayogera naawe ye wuuyo.</VERS>
      <VERS vnumber="38">Ye n'agamba nti Mukama wange, nzikirizza. N'amusinza.</VERS>
      <VERS vnumber="39">Yesu n'agamba nti Omusango gwe gwandeeta mu nsi muno, abatalaba balabe, n'abo abalaba babe bazibe ba maaso.</VERS>
      <VERS vnumber="40">Abafalisaayo abalala abaali naye ne bawulira bwe batyo, ne bamugamba nti Naffe tuli bazibe ba maaso?</VERS>
      <VERS vnumber="41">Yesu n'abagamba nti Singa mubadde bazibe ba maaso, temwandibadde na kibi; naye kaakano mugamba nti Tulaba: ekibi kyammwe kibeerera awo.</VERS>
    </CHAPTER>
    <CHAPTER cnumber="10">
      <VERS vnumber="1">Ddala ddala mbagamba nti Atayita mu mulyango ng'ayingira mu kisibo ky'endiga, naye n'alinnyira awalala, oyo ye mubbi era omunyazi.</VERS>
      <VERS vnumber="2">Naye ayita mu mulyango, ye musumba w'endiga.</VERS>
      <VERS vnumber="3">Oyo omuggazi amuggulirawo; n'endiga zimuwulira eddoboozi: aziyita endiga ze amannya; azifulumya ebweru.</VERS>
      <VERS vnumber="4">Bw'amala okufulumya ezize zonna, azikulembera, n'endiga zimugoberera: kubanga zimumanyi eddoboozi.</VERS>
      <VERS vnumber="5">Omulala tezirimugoberera, naye zirimudduka buddusi: kubanga tezimanyi ddoboozi lya balala.</VERS>
      <VERS vnumber="6">Yesu n'abagerera olugero luno, naye bo tebaategeera bigambo bwe biri bye yabagamba.</VERS>
      <VERS vnumber="7">Awo Yesu n'abagamba nate nti Ddala ddala mbagamba nti Nze mulyango gw'endiga.</VERS>
      <VERS vnumber="8">Bonna abansooka baali babbi era abanyazi: naye endiga tezaabawulira.</VERS>
      <VERS vnumber="9">Nze mulyango: omuntu bw'ayingirira mu nze alirokoka, aliyingira, alifuluma, aliraba eddundiro.</VERS>
      <VERS vnumber="10">Omubbi tajja wabula okubba, n'okutta, n'okuzikiriza. Nze najja zibe n'obulamu, era zibe nabwo obungi.</VERS>
      <VERS vnumber="11">Nze musumba omulungi: omusumba omulungi awaayo obulamu bwe olw'endiga.</VERS>
      <VERS vnumber="12">Alundirira empeera, atali musumba, endiga nga si zize ye, bw'alaba omusege nga gujja, aleka endiga n'adduka, n'omusege guzisikula guzisaasaanya.</VERS>
      <VERS vnumber="13">Adduka kubanga wa mpeera, so endiga tazissaako mwoyo.</VERS>
      <VERS vnumber="14">Nze musumba omulungi: era ntegeera ezange, n'ezange zintegeera</VERS>
      <VERS vnumber="15">nga Kitange bw'antegeera, nange mpaayo obulamu bwange olw'endiga.</VERS>
      <VERS vnumber="16">Era nnina n'endiga endala ezitali za mu kisibo kino: nazo ki&#331;&#331;wanira okuzireeta, ziriwulira eddoboozi lyange; era ziriba ekisibo kimu, omusumba omu.</VERS>
      <VERS vnumber="17">Kitange kyava anjagala, kubanga nze mpaayo obulamu bwange, ndyoke mbutwale ate.</VERS>
      <VERS vnumber="18">Tewali abunziyako, naye nze nzekka mbuwaayo. Nnina obuyinza obw'okubuwaayo, era nnina obuyinza obw'okubutwala nate. Ekiragiro ekyo nakiweebwa Kitange.</VERS>
      <VERS vnumber="19">Ne wabaawo nate okwawukana mu Bayudaaya olw'ebigambo ebyo.</VERS>
      <VERS vnumber="20">Abamu ku bo bangi ne bagamba nti Aliko dayimooni era alaluse; mumuwulirira ki?</VERS>
      <VERS vnumber="21">Abalala ne bagamba nti Ebigambo bino si bya muntu aliko dayimooni. Dayimooni ayinza okuzibula amaaso ga bamuzibe?</VERS>
      <VERS vnumber="22">Yali mbaga ey'okutukuza mu Yerusaalemi; byali biro bya mpewo;</VERS>
      <VERS vnumber="23">Yesu n'atambulira mu yeekaalu mu kisasi kya Sulemaani.</VERS>
      <VERS vnumber="24">Awo Abayudaaya ne bamwetooloola, ne bamugamba nti Olituusa wa okutubuusisabuusisa? Oba nga ggwe Kristo, tubuulirire ddala.</VERS>
      <VERS vnumber="25">Yesu n'abaddamu nti Nnabagamba, naye temukkiriza: emirimu gye nkola mu linnya lya Kitange, gye gintegeeza nze.</VERS>
      <VERS vnumber="26">Naye mmwe temukkiriza kubanga temuli ba mu ndiga zange.</VERS>
      <VERS vnumber="27">Endiga zange ziwulira eddoboozi lyange, nange nzitegeera, era zingoberera;</VERS>
      <VERS vnumber="28">nange nziwa obulamu obutaggwaawo; so teziribula emirembe n'emirembe, so tewali alizisikula mu mukono gwange.</VERS>
      <VERS vnumber="29">Kitange eyazimpa ye mukulu okusinga bonna, so tewali ayinza okuzisikula mu mukono gwa Kitange.</VERS>
      <VERS vnumber="30">Nze ne Kitange tuli omu.</VERS>
      <VERS vnumber="31">Abayudaaya ne baddira nate amayinja okumukuba.</VERS>
      <VERS vnumber="32">Yesu n'abaddamu nti Emirimu mingi emirungi egyava eri Kitange nagibalaga mmwe; mulimu guluwa mu egyo ogubankubya amayinja?</VERS>
      <VERS vnumber="33">Abayudaaya ne bamuddamu nti Olw'omulimu omulungi tetukukuba mayinja, naye olw'okuvvoola; era kubanga ggwe oli muntu ne weefuula Katonda.</VERS>
      <VERS vnumber="34">Yesu n'abaddamu nti Tekyawandiikibwa mu mateeka gammwe nti Nze nnagamba nti Muli bakatonda?</VERS>
      <VERS vnumber="35">Oba nga yabayita abo bakatonda, abajjirwa ekigambo kya Katonda, (so n'ebyawandiikibwa tebiyinza kudiba),</VERS>
      <VERS vnumber="36">mwe mumugambira ki ye, Kitaawe gwe yatukuza, n'amutuma mu nsi, nti Ovvodde; kubanga &#331;&#331;ambye nti Ndi Mwana wa Katonda?</VERS>
      <VERS vnumber="37">Bwe sikola mirimu gya Kitange, temunzikiriza.</VERS>
      <VERS vnumber="38">Naye bwe ngikola, newakubadde nga temunzikiriza nze, naye mukkirize emirimu: mumanye mutegeere nga Kitange ali mu nze nange mu Kitange.</VERS>
      <VERS vnumber="39">Ne basala amagezi nate okumukwata: n'ava mu mikono gyabwe.</VERS>
      <VERS vnumber="40">N'agenda nate emitala wa Yoludaani mu kifo Yokaana gye yali olubereberye ng'abatiza; n'abeera eyo.</VERS>
      <VERS vnumber="41">Abantu bangi ne bajja gy'ali; ne bagamba nti Yokaana teyakola kabonero: naye byonna Yokaana bye yayogera ku ono byali bya mazima.</VERS>
      <VERS vnumber="42">Ne bamukkiririza eyo bangi.</VERS>
    </CHAPTER>
    <CHAPTER cnumber="11">
      <VERS vnumber="1">Awo waaliwo omuntu eyali omulwadde, Lazaalo ow'e Bessaniya, mu mbuga Malyamu ne Maliza muganda we mwe baali;</VERS>
      <VERS vnumber="2">Malyamu oyo eyasiiga Mukama waffe amafuta n'amuttaanya ebigere n'enviiri ze ye yalina mwannyina Lazaalo eyali alwadde.</VERS>
      <VERS vnumber="3">Awo bannyina abo ne bamutumira, nga bagamba nti Mukama waffe, laba, gw'oyagala alwadde.</VERS>
      <VERS vnumber="4">Naye Yesu bwe yawulira, n'agamba nti Obulwadde buno si bwa kufa wabula olw'ekitiibwa kya Katonda, Omwana wa Katonda abe n'ekitiibwa olw'obwo.</VERS>
      <VERS vnumber="5">Naye Yesu yayagala Maliza ne muganda we ne Lazaalo.</VERS>
      <VERS vnumber="6">Awo bwe yawulira ng'alwadde, n'ayosaawo ate ennaku bbiri mu kifo kye yalimu.</VERS>
      <VERS vnumber="7">Ate n'alyoka agamba abayigirizwa nti Tuddeyo e Buyudaaya. Abayigirizwa ne bamugamba nti Labbi, kaakano Abayudaaya baali basala amagezi okukukuba amayinja, ate gy'oba odda?</VERS>
      <VERS vnumber="8">Abayigirizwa ne bamugamba ati Labbi, kaakano Abayudaaya baali basala amagezi okukukuba amayinja, ate gy'oba odda?</VERS>
      <VERS vnumber="9">Yesu n'addamu nti Essaawa ez'emisana si kkumi na bbiri? Omuntu bw'atambula emisana teyeesittala, kubanga alaba omusana ogw'ensi eno.</VERS>
      <VERS vnumber="10">Naye omuntu bw'atambula ekiro, yeesittala, kubanga omusana teguli mu ye.</VERS>
      <VERS vnumber="11">Yayogera bw'ati, n'alyoka abagamba ati Mukwano gwaffe Lazaalo yeebase; naye &#331;&#331;enda okumuzuukusa.</VERS>
      <VERS vnumber="12">Awo abayigirizwa ne bamugamba nti Mukama waffe, oba yeebase, anaazuukuka.</VERS>
      <VERS vnumber="13">Naye Yesu yayogera ku kufa kwe: naye bo ne balowooza nti ayogera ku kwebaka kwa tulo.</VERS>
      <VERS vnumber="14">Awo Yesu n'alyoka ababuulira lwatu nti Lazaalo afudde.</VERS>
      <VERS vnumber="15">Nange nneesiimye ku lwammwe kubanga saaliyo, mulyoke mukkirize; naye tugende gy'ali.</VERS>
      <VERS vnumber="16">Awo Tomasi ayitibwa Didumo n'agamba bayigirizwa banne nti Naffe tugende tufiire wamu naye.</VERS>
      <VERS vnumber="17">Awo Yesu bwe yatuuka, n'asanga nga yaakamala ennaku nnya mu ntaana.</VERS>
      <VERS vnumber="18">Naye Bessaniya yali kumpi ne Yerusaalemi nga sutadyo kkumi na ttaano;</VERS>
      <VERS vnumber="19">Abayudaaya bangi baali bazze eri Maliza ne Malyamu okubakubagiza olwa mwannyinaabwe.</VERS>
      <VERS vnumber="20">Awo Maliza bwe yawulira nga Yesu ajja, n'agenda okumusisinkana: naye Malyamu n'asigala mu nju.</VERS>
      <VERS vnumber="21">Awo Maliza n'agamba Yesu nti Mukama wange, singa wali wano, mwannyinaze teyandifudde.</VERS>
      <VERS vnumber="22">Era kaakano mmanyi nga byonna by'onoosaba Katonda, Katonda anaabikuwa.</VERS>
      <VERS vnumber="23">Yesu n'amugamba nti Mwannyoko ajja kuzuukira.</VERS>
      <VERS vnumber="24">Maliza n'amugamba nti Mmanyi nti alizuukirira ku kuzuukira kw'olunaku olw'enkomerero.</VERS>
      <VERS vnumber="25">Yesu n'amugamba nti Nze kuzuukira, n'obulamu: akkiriza nze, newakubadde ng'afudde, aliba mulamu:</VERS>
      <VERS vnumber="26">Nze kuzuukira, n'obulamu: akkiriza nze, newakubadde ng'afudde, aliba mulamu:</VERS>
      <VERS vnumber="27">N'amugamba nti Weewaawo, Mukama wange: nze nzikirizza nga ggwe Kristo, Omwana wa Katonda, ajja mu nsi.</VERS>
      <VERS vnumber="28">Bwe yamala okwogera bw'ati, n'agenda, n'ayita muganda we Malyamu kyama, ng'agamba nti Omuyigiriza azze, akuyita.</VERS>
      <VERS vnumber="29">Naye bwe yawulira, n'agolokoka mangu, n'ajja gy'ali.</VERS>
      <VERS vnumber="30">Yesu yali tannatuuka mu mbuga, naye ng'akyali mu kifo Maliza kye yamusangamu.</VERS>
      <VERS vnumber="31">Awo Abayudaaya abaali naye mu nnyumba, nga bamukubagiza, bwe baalaba Malyamu ng'ayimiridde mangu okufuluma, ne bamugoberera, nga balowooza nti agenda ku ntaana okukaabira eyo.</VERS>
      <VERS vnumber="32">Awo Malyamu bwe yatuuka Yesu gy'ali n'amulaba, n'agwa ku bigere bye, n'amugamba nti Mukama wange, singa wali wano, mwannyinaze teyandifudde.</VERS>
      <VERS vnumber="33">Awo Yesu bwe yamulaba ng'akaaba, n'Abayudaaya abazze naye nga bakaaba, n'asinda mu mwoyo, ne yeeraliikirira,</VERS>
      <VERS vnumber="34">n'agamba nti Mwamuteeka wa? Ne bamugamba nti Mukama waffe, jjangu olabe.</VERS>
      <VERS vnumber="35">Yesu n'akaaba amaziga.</VERS>
      <VERS vnumber="36">Awo Abayudaaya ne boogera nti Laba bw'abadde amwagala.</VERS>
      <VERS vnumber="37">Naye abamu ku bo ne boogera nti Omuntu ono, eyazibula amaaso ga muzibe w'amaaso teyayinza kulobera ono okufa?</VERS>
      <VERS vnumber="38">Awo Yesu bwe yasinda ate mu nda ye, n'atuuka ku ntaana. Yali mpuku, ng'eteekeddwako ejjinja kungulu.</VERS>
      <VERS vnumber="39">Yesu n'agamba nti Muggyeewo ejjinja. Maliza, mwannyina w'oli eyafa, n'amugamba nti Mukama wange, kaakano awunya: kubanga yaakamala ennaku nnya.</VERS>
      <VERS vnumber="40">Yesu n'amugamba nti Sikugambye nti Bw'onokkiriza, onoolaba ekitiibwa kya Katonda?</VERS>
      <VERS vnumber="41">Awo ne baggyawo ejjinja. Yesu n'ayimusa amaaso waggulu, n'ayogera nti Kitange, nkwebaza kubanga wampulira.</VERS>
      <VERS vnumber="42">Nange nnamanya ng'ompulira bulijjo: naye njogedde ku lw'ekibiina ekinneetoolodde, bakkirize nga ggwe wantuma.</VERS>
      <VERS vnumber="43">Bwe yamala okwogera bw'ati, n'ayogerera waggulu n'eddoboozi ddene nti Lazaalo, fuluma ojje.</VERS>
      <VERS vnumber="44">Eyali afudde n'afuluma, ng'azingiddwa mu mabugo amagulu n'emikono; n'ekiremba nga kisibiddwa mu maaso ge. Yesu n'abagamba nti Mumusumulule, mumuleke agende.</VERS>
      <VERS vnumber="45">Awo bangi ab'omu Bayudaaya, abajja ewa Malyamu, bwe baalaba ky'akoze, ne bamukkiriza.</VERS>
      <VERS vnumber="46">Naye abamu ku bo ne bagenda eri Abafalisaayo, ne bababuulira Yesu by'akoze.</VERS>
      <VERS vnumber="47">Awo bakabona abakulu n'Abafalisaayo ne baku&#331;&#331;anya olukiiko, ne bagamba nti Tukole tutya? kubanga omuntu oyo akola obubonero bungi.</VERS>
      <VERS vnumber="48">Bwe tunaamuleka bwe tutyo, bonna banaamukkiriza: n'Abaruumi balijja, balitunyagako ensi yaffe n'eggwanga lyaffe.</VERS>
      <VERS vnumber="49">Naye omu ku bo, Kayaafa, eyali kabona asinga obukulu mu mwaka ogwo, n'abagamba nti Mmwe temuliiko kye mumanyi,</VERS>
      <VERS vnumber="50">so temulowooza nga kibagwanidde omuntu omu afiirire abantu, n'eggwanga lyonna lireme okubula.</VERS>
      <VERS vnumber="51">Ekyo teyakyogera mu magezi ge yekka; naye kubanga yali kabona asinga obukulu mu mwaka ogwo, yalagula nti Yesu agenda okufiirira eggwanga eryo;</VERS>
      <VERS vnumber="52">so si lwa ggwanga eryo lyokka, naye aku&#331;&#331;aanyize wamu abaana ba Katonda abaasaasaana.</VERS>
      <VERS vnumber="53">Awo okuva ku lunaku olwo ne bateesa okumutta.</VERS>
      <VERS vnumber="54">Awo Yesu n'atatambula nate mu Buyudaaya mu lwatu, naye n'avaayo n'agenda mu kifo ekiri okumpi n'eddungu, mu kibuga ekiyitibwa Efulayimu; n'abeera eyo n'abayigirizwa.</VERS>
      <VERS vnumber="55">Naye Okuyitako okw'Abayudaaya kwali kunaatera okutuuka: bangi abaava mu byalo ne balinnya e Yerusaalemi Okuyitako nga kukyali, beerongoose.</VERS>
      <VERS vnumber="56">Awo Yesu ne bamunoonya, ne boogera bokka na bokka, nga bayimiridde mu yeekaalu, nti Mulowooza mutya? Tajje ku mbaga?</VERS>
      <VERS vnumber="57">Naye bakabona abakulu n'Abafalisaayo baali balagidde nti Omuntu bw'ategeera w'ali, ababuulire balyoke bamukwate.</VERS>
    </CHAPTER>
    <CHAPTER cnumber="12">
      <VERS vnumber="1">Awo bwe zaali nga zisigaddeyo ennaku omukaaga okutuuka ku Kuyitako, Yesu n'ajja e Bessaniya, eyali Lazaalo, Yesu gwe yazuukiza mu bafu.</VERS>
      <VERS vnumber="2">Awo ne bamufumbirayo emmere ey'ekyeggulo: ne Maliza n'aweereza; naye Lazaalo n'aba omu ku bo abaali batudde naye ku mmere.</VERS>
      <VERS vnumber="3">Awo Malyamu n'addira laatiri ey'amafuta ag'omugavu, ag'omuwendo omungi ennyo, n'agisiiga ku bigere bya Yesu, n'attaanya ebigere bye n'enviiri ze: ennyumba n'ejjula akaloosa ak'amafuta.</VERS>
      <VERS vnumber="4">Naye Yuda Isukalyoti, omu ku bayigirizwa be, agenda okumulyamu olukwe, n'agamba nti</VERS>
      <VERS vnumber="5">Kiki ekirobedde okutunda amafuta gano okugaggyamu eddinaali ebikumi bisatu, okugabira abaavu?</VERS>
      <VERS vnumber="6">Kale yayogera bw'atyo, si lwa kujjukira abaavu; naye kubanga yali mubbi, ye yayambaliranga ensawo, n'atwalanga bye baateekangamu.</VERS>
      <VERS vnumber="7">Awo Yesu n'agamba nti Mumuleke agaterekere olunaku lw'okuziikibwa kwange.</VERS>
      <VERS vnumber="8">Kubanga abaavu be muli nabo ennaku zonna; naye nze temuli nange ennaku zonna.</VERS>
      <VERS vnumber="9">Awo abakopi ab'omu Bayudaaya ne bategeera nti gyali: ne bajja si ku lwa Yesu yekka, era naye balabe ne Lazaalo, gwe yazuukiza mu bafu.</VERS>
      <VERS vnumber="10">Naye bakabona abakulu ne basala amagezi bamutte ne Lazaalo;</VERS>
      <VERS vnumber="11">kubanga ku lulwe bangi ku Bayudaaya abaagenda, ne bakkiriza Yesu.</VERS>
      <VERS vnumber="12">Olunaku olw'okubiri ekibiina kinene abaali bazze ku mbaga, bwe baawulira nga Yesu ajja e Yerusaalemi,</VERS>
      <VERS vnumber="13">ne batwala ensansa ez'enkindu ne bagenda okumusisinkana, ne boogerera waggulu nti Ozaana: aweereddwa omukisa ajja mu linnya lya Mukama, ye Kabaka wa Isiraeri.</VERS>
      <VERS vnumber="14">Naye Yesu bwe yalaba ennyana y'endogoyi, n'agyebereka; nga bwe kyawandiikibwa nti</VERS>
      <VERS vnumber="15">Totya, muwala wa Sayuuni: laba, Kabaka wo ajja, nga yeeberese omwana gw'endogoyi.</VERS>
      <VERS vnumber="16">Ebyo abayigirizwa be tebaabitegeera olubereberye: naye Yesu bwe yamala okugulumizibwa, ne balyoka bajjukira ng'ebyo byamuwandiikwako, era nga baamukola bwe batyo.</VERS>
      <VERS vnumber="17">Awo ekibiina ekyali naye bwe yayita Lazaalo okuva mu ntaana n'amuzuukiza mu bafu, ne kitegeeza.</VERS>
      <VERS vnumber="18">Era ekibiina kyekyava kigenda okumusisinkana, kubanga baawulira nti yakola akabonero ako.</VERS>
      <VERS vnumber="19">Awo Abafalisaayo ne boogeragana nti Mulabe bwe mutalina kye mugasizza; laba, ensi zonna zimusenze.</VERS>
      <VERS vnumber="20">Naye waaliwo Abayonaani abalala mu abo abajja ku mbaga okusinza:</VERS>
      <VERS vnumber="21">awo bali ne bajja eri Firipo, eyava e Besusayida eky'omu Ggaliraaya, ne bamubuuza, nga bamugamba nti Ssebo, twagala okulaba Yesu.</VERS>
      <VERS vnumber="22">Firipo n'ajja n'abuulira Andereya; Andereya n'ajja, ne Firipo, ne babuulira Yesu.</VERS>
      <VERS vnumber="23">Yesu n'abaddamu, n'agamba nti Obudde butuuse, Omwana w'omuntu agulumizibwe.</VERS>
      <VERS vnumber="24">Ddala ddala mbagamba nti Empeke y'e&#331;&#331;aano bw'etegwa mu ttaka n'efa, ebeerera awo yokka; naye bw'efa, ebala emmere nnyingi.</VERS>
      <VERS vnumber="25">Ayagala obulamu bwe bumubula; naye akyawa obulamu bwe mu nsi eno alibusigaza okutuuka ku bulamu obutaggwaawo.</VERS>
      <VERS vnumber="26">Omuntu bw'ampeereza, angobererenga; nange gye ndi, eyo omuweereza wange naye gy'anaabanga: omuntu bw'ampeereza, Kitange alimussaamu ekitiibwa.</VERS>
      <VERS vnumber="27">Kaakano omwoyo gwange gweraliikiridde; era njogere ntya? Kitange, ndokola okunziya mu kiseera kino. Naye kyennava ntuuka mu kiseera kino.</VERS>
      <VERS vnumber="28">Kitange, gulumiza erinnya lyo. Awo eddoboozi ne liva mu ggulu, nti Nnaligulumiza, era ndirigulumiza nate:</VERS>
      <VERS vnumber="29">Awo ekibiina ekyali kiyimiridewo, bwe kyaliwulira, ne kigamba nti Kubadde kubwatuka: abalala ne bagamba nti Malayika ayogedde.</VERS>
      <VERS vnumber="30">Yesu n'addamu n'agamba nti Eddoboozi lino terizze ku bwange, naye ku bwammwe.</VERS>
      <VERS vnumber="31">Kaakano ensi eno esalirwa omusango; kaakano omukulu w'ensi eno anaagoberwa ebweru.</VERS>
      <VERS vnumber="32">Nange bwe ndiwanikibwa ku nsi ndiwalulira gye ndi bonna.</VERS>
      <VERS vnumber="33">Naye yayogera atyo, ng'alaga okufa bwe kuli kw'agenda okufa.</VERS>
      <VERS vnumber="34">Awo ekibiina ne kimuddamu nti Tetwawulira mu mateeka nti Kristo abeerera awo emirembe n'emirembe: naawe kiki ekikugambya nti Omwana w'omuntu kimugwanira okuwanikibwa? Ono Omwana w'omuntu ye ani?</VERS>
      <VERS vnumber="35">Awo Yesu n'abagamba nti Esigaddeyo ebiro bitono ng'omusana gukyali gye muli. Mutambule nga mukyalina omusana, ekizikiza kireme okubakwatira mu kkubo: atambulira mu kizikiza tamanya gy'agenda.</VERS>
      <VERS vnumber="36">Bwe mukyalina omusana mukkirize omusana, mufuuke abaana b'omusana. Yesu bwe yamala okwogera ebyo, n'agenda, n'abeekweka.</VERS>
      <VERS vnumber="37">Naye newakubadde nga yakola obubonero bungi obwenkanidde awo mu maaso gaabwe, tebaamukkiriza:</VERS>
      <VERS vnumber="38">ekigambo kya nnabbi Isaaya kituukirire, kye yayogera nti Mukama, ani eyakkiriza ebigambo byaffe? Era omukono gwa Mukama gubikkuliddwa ani?</VERS>
      <VERS vnumber="39">Kyebaava balema okuyinza okukkiriza, kubanga Isaaya yayogera nate nti</VERS>
      <VERS vnumber="40">Yabaziba amaaso, n'abakakanyaza omutima; Baleme okulaba n'amaaso n'okutegeera n'omutima, Bakyuke, Ndyoke mbawonye.</VERS>
      <VERS vnumber="41">Ebyo bye yayogera Isaaya, kubanga yalaba ekitiibwa kye: n'ayogera ku ye.</VERS>
      <VERS vnumber="42">Naye mu bakulu bangi abaamukkiriza, naye olw'Abafalisaayo tebaayatula, baleme okugobebwa mu kku&#331;&#331;aaniro:</VERS>
      <VERS vnumber="43">kubanga baayagala ekitiibwa ky'abantu okukira ekitiibwa kya Katonda.</VERS>
      <VERS vnumber="44">Yesu n'ayogerera waggulu n'agamba nti Anzikiriza, takkiriza nze, wabula oli eyantuma.</VERS>
      <VERS vnumber="45">Era alaba nze ng'alabye oli eyantuma.</VERS>
      <VERS vnumber="46">Nze nzize kuba musana mu nsi, buli muntu anzikiriza aleme okutuulanga mu kizikiza.</VERS>
      <VERS vnumber="47">Naye awulira ebigambo byange, n'atabikwata, nze simusalira musango: kubanga sajja kusalira nsi musango, wabula okulokola ensi.</VERS>
      <VERS vnumber="48">Agaana nze, n'atakkiriza bigambo byange, alina amusalira omusango: ekigambo kye nnayogera kye kirimusalira omusango ku lunaku olw'enkomerero.</VERS>
      <VERS vnumber="49">Kubanga saayogeranga nze ku bwange; naye Kitange eyantuma, ye yandagira bwe &#331;&#331;amba, era bwe njogera.</VERS>
      <VERS vnumber="50">Nange mmanyi n'ekiragiro kye bwe bulamu obutaggwaawo: kale nze bye njogera, nga Kitange bwe ya&#331;&#331;amba, bwe ntyo bwe njogera.</VERS>
    </CHAPTER>
    <CHAPTER cnumber="13">
      <VERS vnumber="1">Naye embaga ey'Okuyitako yali nga tennatuuka, Yesu bwe yamanya ng'ekiseera kye kituuse okuva mu nsi muno okugenda eri Kitaawe, bwe yayagala ababe abali mu nsi, yabaagala okutuusa enkomerero.</VERS>
      <VERS vnumber="2">Bwe baali balya emmere ey'ekyeggulo Setaani nga yamaze dda okuweerera Yuda Isukalyoti omwana wa Simooni mu mutima gwe okumulyamu olukwe,</VERS>
      <VERS vnumber="3">Yesu bwe yamanya nga Kitaawe amuwadde byonna mu mukono gwe, era nga yava wa Katonda, ate ng'adda wa Katonda,</VERS>
      <VERS vnumber="4">n'ava ku mmere, n'ayambulamu engoye ze; n'addira ekiremba, ne yeesiba ekimyu.</VERS>
      <VERS vnumber="5">N'alyoka afuka amazzi mu kibya, n'atanula okunaaza abayigirizwa ebigere n'okubisiimuuza ekiremba kye yali yeesibye.</VERS>
      <VERS vnumber="6">Awo n'ajja eri Simooni Peetero. Naye n'amugamba nti Mukama wange, ggwe onnaaza ebigere?</VERS>
      <VERS vnumber="7">Yesu n'addamu n'amugamba nti Kye nkola nze tokimanyi ggwe kaakano, naye olikitegeera luvannyuma.</VERS>
      <VERS vnumber="8">Peetero n'amugamba nti Tonnaazenga bigere byange emirembe gyonna. Yesu n'amuddamu nti Bwe ssiikunaaze tossa kimu nange.</VERS>
      <VERS vnumber="9">Simooni Peetero n'amugamba nti Mukama wange, si bigere byange byokka, naye n'emikono n'omutwe.</VERS>
      <VERS vnumber="10">Yesu n'amugamba nti Anaazibwa omubiri taliiko kye yeetaaga wabula okunaaba ebigere byokka, naye yenna nga mulongoofu: nammwe muli balongoofu naye si mwenna.</VERS>
      <VERS vnumber="11">Kubanga yamumanya anaamulyamu olukwe; kyeyava ayogera nti Mwenna temuli balongoofu.</VERS>
      <VERS vnumber="12">Awo bwe yamala okubanaaza ebigere, n'ayambala engoye ze, n'atuula nate, n'abagamba nti Mutegedde kye mbakoze?</VERS>
      <VERS vnumber="13">Mmwe mumpita Muyigiriza era Mukama wammwe: era mwogera bulungi; kubanga bwe ndi.</VERS>
      <VERS vnumber="14">Kale oba nga nze Mukama wammwe era Omuyigiriza mbanaazizza ebigere, era nammwe kibagwanira okunaazagananga ebigere.</VERS>
      <VERS vnumber="15">Kubanga mbawadde ekyokulabirako, era nga bwe mbakoze nze, nammwe mukolenga bwe mutyo.</VERS>
      <VERS vnumber="16">Ddala ddala mbagamba nti Omuddu tasinga bukulu mukama we; so omutume tasinga bukulu oli eyamutuma.</VERS>
      <VERS vnumber="17">Bwe mubimanya ebyo, mulina omukisa bwe mubikola.</VERS>
      <VERS vnumber="18">Soogedde ku mmwe mwenna: nze mmanyi be nnalondamu: naye ekyawandiikibwa kituukirire nti Alya ku mmere yange ye annyimusiza ekisinziiro kye.</VERS>
      <VERS vnumber="19">Okusooka leero mbabuulira nga tekinnaba kubaawo, era ne bwe kiriba, mulyoke mukkirize nga nze nzuuyo.</VERS>
      <VERS vnumber="20">Ddala ddala mbagamba nti Asembeza buli gwe ntuma, ng'asembezza nze: era asembeza nze, ng'asembezezza oli eyantuma.</VERS>
      <VERS vnumber="21">Yesu bwe yamala okwogera bw'atyo, ne yeeraliikirira mu mwoyo, n'ategeeza, n'ayogera nti Ddala ddala mbagamba nti omu ku mmwe anandyamu olukwe.</VERS>
      <VERS vnumber="22">Abayigirizwa ne batunulaganako, nga babuusabuusa gw'ayogeddeko bw'ali.</VERS>
      <VERS vnumber="23">Waaliwo omu ku bayigirizwa be eyali agalamidde mu kifuba kya Yesu ku mmere, Yesu gwe yayagalanga.</VERS>
      <VERS vnumber="24">Awo Simooni Peetero n'awenya oyo, n'amugamba nti Tubuulire gw'ayogeddeko bw'ali.</VERS>
      <VERS vnumber="25">Ye bwe yagalamira mu kifuba kya Yesu, nga bwe yali, n'amugamba nti Mukama wange, ye ani?</VERS>
      <VERS vnumber="26">Awo Yesu n'addamu nti Gwe nnaakoleza ekitole ne nkimuwa ye wuuyo. Awo bwe yakoza ekitole, n'akitwala, n'akiwa Yuda omwana wa Simooni Isukalyoti.</VERS>
      <VERS vnumber="27">Bwe yamala okuweebwa ekitole, Setaani n'alyoka amuyingiramu. Awo Yesu n'amugamba nti Ky'okola, kola mangu.</VERS>
      <VERS vnumber="28">Naye ekigambo ekyo tewali muntu ku bo abaali batudde ku mmere eyakitegeera ekikimwogezza.</VERS>
      <VERS vnumber="29">Kubanga abalala baateerera nti kubanga Yuda ye yali akwata ensawo, Yesu kyeyava amugamba nti Gula bye twetaaga eby'oku mbaga; oba awe abaavu ekintu.</VERS>
      <VERS vnumber="30">Awo bwe yamala okuweebwa ekitole, amangu ago n'afuluma ebweru; bwali nga buzibye.</VERS>
      <VERS vnumber="31">Awo bwe yamala okufuluma, Yesu n'agamba nti Kaakano Omwana w'omuntu agulumizibwa, ne Katonda agulumizibwa mu ye;</VERS>
      <VERS vnumber="32">era Katonda alimugulumiza mu ye yennyini, era amangu ago anaamugulumiza.</VERS>
      <VERS vnumber="33">Baana bange, ekiseera kitono nga nkyali nammwe. Mulinnoonya: era nga bwe nnagamba Abayudaaya nti Gye &#331;&#331;enda nze mmwe temuyinza kujja, era nammwe bwe mbagamba kaakano.</VERS>
      <VERS vnumber="34">Etteeka eriggya mbawa nti Mwagalanenga; nga bwe nnabaagalanga mmwe, era nammwe mwagalanenga.</VERS>
      <VERS vnumber="35">Bonna kwe banaategeereranga nga muli bayigirizwa bange, bwe munaabanga n'okwagalana mwekka na mwekka.</VERS>
      <VERS vnumber="36">Simooni Peetero n'amugamba nti Mukama wange, ogenda wa? Yesu n'addamu nti Gye &#331;&#331;enda, toyinza kungoberera kaakano; naye olingoberera gye bujja.</VERS>
      <VERS vnumber="37">Peetero n'amugamba nti Mukama wange, kiki ekindobera okukugoberera kaakano? N'awaayo obulamu bwange ku lulwo.</VERS>
      <VERS vnumber="38">Yesu n'addamu nti Onoowaayo obulamu bwo ku lwange? Ddala ddala nkugamba nti Enkoko teekookolime okutuusa lw'ononneegaana emirundi esatu.</VERS>
    </CHAPTER>
    <CHAPTER cnumber="14">
      <VERS vnumber="1">Omutima gwammwe tegweraliikiriranga: mukkirize Katonda, era nange munzikirize.</VERS>
      <VERS vnumber="2">Mu nnyumba ya Kitange mulimu ebifo bingi eby'okubeeramu. Singa tekiri bwe kityo, nandibagambye; kubanga &#331;&#331;enda okubateekerateekera ekifo.</VERS>
      <VERS vnumber="3">Era oba nga &#331;&#331;enda okubateekerateekera ekifo, ndikomawo nate ne mbatwala gye ndi; nze gye ndi, nammwe mubeere eyo.</VERS>
      <VERS vnumber="4">Era gye &#331;&#331;enda, ekkubo mulimanyi.</VERS>
      <VERS vnumber="5">Tomasi n'amugamba nti Mukama waffe, tetumanyi gy'ogenda; ekkubo tulimanyi tutya?</VERS>
      <VERS vnumber="6">Yesu n'amugamba nti Nze kkubo, n'amazima n'obulamu: tewali ajja eri Kitange, wabula ng'ayita mu nze.</VERS>
      <VERS vnumber="7">Singa muntegedde, ne Kitange mwandimumanye: okusooka kaakano mumutegeera era mumulabye.</VERS>
      <VERS vnumber="8">Firipo n'amugamba nti Mukama waffe, tulage Kitaffe, kale kinaatumala.</VERS>
      <VERS vnumber="9">Yesu n'amugamba nti Kasookedde mbeera nammwe, ebiro ebingi bwe bityo, era tontegeeranga, Firipo? Alabye ku nze, ng'alabye ku Kitange; kiki ekikwogeza ggwe nti Tulage Kitaffe?</VERS>
      <VERS vnumber="10">Tokkiriza nga nze ndi mu Kitange, ne Kitange ali mu nze? Ebigambo bye mbagamba nze, sibyogera ku bwange nzekka; naye Kitange bw'abeera mu nze akola emirimu gye.</VERS>
      <VERS vnumber="11">Munzikirize nga nze ndi mu Kitange, ne Kitange mu nze: oba munzikirize olw'emirimu gyokka.</VERS>
      <VERS vnumber="12">Ddala ddala mbagamba nti Akkiriza nze emirimu gye nkola nze, naye aligikola; era alikola egisinga egyo obunene; kubanga nze &#331;&#331;enda eri Kitange.</VERS>
      <VERS vnumber="13">Na buli kye munaasabanga mu linnya lyange, ekyo nnaakikolanga, Kitange agulumirizibwenga mu Mwana.</VERS>
      <VERS vnumber="14">Bwe munansabanga ekigambo mu linnya lyange, ekyo nnaakikolanga.</VERS>
      <VERS vnumber="15">Oba nga munjagala, munaakwatanga ebiragiro byange.</VERS>
      <VERS vnumber="16">Nange ndisaba Kitange, naye alibawa Omubeezi omulala, abeerenga nammwe emirembe n'emirembe.</VERS>
      <VERS vnumber="17">Omwoyo ow'amazima: ensi gw'eteyinza kukkiriza; kubanga temulaba, so temutegeera: mmwe mumutegeera; kubanga abeera gye muli, era anaabanga mu mmwe.</VERS>
      <VERS vnumber="18">Siribaleka bamulekwa; nkomawo gye muli.</VERS>
      <VERS vnumber="19">Esigadde ekiseera kitono, ensi obutandaba nate; naye mmwe mundaba: kubanga nze ndi mulamu nammwe muliba balamu.</VERS>
      <VERS vnumber="20">Ku lunaku olwo mulitegeera mmwe nga nze ndi mu Kitange, nammwe mu nze, nange mu mmwe.</VERS>
      <VERS vnumber="21">Alina ebiragiro byange, n'abikwata, oyo nga ye anjagala: anjagala anaayagalibwanga Kitange, nange nnaamwagalanga, nnaamulabikiranga.</VERS>
      <VERS vnumber="22">Yuda (atali Isukalyoti; n'amugamba nti Mukama waffe; kibadde kitya ggwe okugenda okutulabikira ffe, so si eri ensi?</VERS>
      <VERS vnumber="23">Yesu n'addamu n'amugamba nti Omuntu bw'anjagala, anaakwatanga ekigambo kyange: ne Kitange anaamwagalanga, era tunajjanga gy'ali, tunaatuulanga gy'ali.</VERS>
      <VERS vnumber="24">Atanjagala takwata bigambo byange: n'ekigambo kye muwulira si kyange, naye kya Kitange eyantuma.</VERS>
      <VERS vnumber="25">Ebigambo ebyo mbabuulidde nga nkyali nammwe.</VERS>
      <VERS vnumber="26">Naye Omubeezi, Omwoyo Omutukuvu, Kitange gw'alituma mu linnya lyange, oyo alibayigiriza byonna, alibajjukiza byonna bye nnabagamba.</VERS>
      <VERS vnumber="27">Emirembe mbalekera; emirembe gyange ngibawa: si ng'ensi bw'ewa, nze bwe mbawa. Omutima gwammwe tegweraliikiriranga so tegutyanga.</VERS>
      <VERS vnumber="28">Muwulidde bwe mbagambye nti &#331;&#331;enda, era nkomawo gye muli. Singa munjagala, mwandisanyuse kubanga &#331;&#331;enda eri Kitange: kubanga Kitange ansinga obukulu.</VERS>
      <VERS vnumber="29">Kaakano mbagambye nga tekinnaba kubaawo, lwe kiribaawo mulyoke mukkirize.</VERS>
      <VERS vnumber="30">Sikyayogera nnyo nate nammwe; kubanga afuga ensi ajja: naye tandiiko kigambo;</VERS>
      <VERS vnumber="31">naye ensi etegeere nga njagala Kitange, era Kitange bwe yandagira, bwe ntyo bwe nkola. Mugolokoke, tuve wano.</VERS>
    </CHAPTER>
    <CHAPTER cnumber="15">
      <VERS vnumber="1">Nze muzabbibu ogw'amazima, ne Kitange ye mulimi.</VERS>
      <VERS vnumber="2">Buli ttabi eriri mu nze eritabala bibala, aliggyawo: na buli eribala ebibala alirongoosa, lyeyongerenga okubala.</VERS>
      <VERS vnumber="3">Mmwe kaakano mumaze okuba abalongoofu olw'ekigambo kye mbagambye.</VERS>
      <VERS vnumber="4">Mubeere mu nze, nange mu mmwe. Ng'ettabi bwe litayinza kubala bibala lyokka, bwe litabeera mu muzabbibu, bwe kityo nammwe temuyinza, bwe mutabeera mu nze.</VERS>
      <VERS vnumber="5">Nze muzabbibu, mmwe matabi: abeera mu nze, nange mu ye, oyo abala ebibala bingi: kubanga awatali nze temuliiko kye muyinza kukola.</VERS>
      <VERS vnumber="6">Omuntu bw'atabeera mu nze, asuulibwa ebweru ng'ettabi, akala; bagaku&#331;&#331;aanya, bagasuula mu muliro, ne gaggya.</VERS>
      <VERS vnumber="7">Bwe mubeera mu nze, n'ebigambo byange bwe bibeera mu mmwe, musabenga kye mwagala kyonna, munaakikolerwanga.</VERS>
      <VERS vnumber="8">Mu kino Kitange agulumizibwa, mubalenga ebibala bingi; era munaabanga abayigirizwa bange.</VERS>
      <VERS vnumber="9">Nga Kitange bwe yanjagala, nange mbaagadde mmwe: mubeerenga mu kwagala kwange.</VERS>
      <VERS vnumber="10">Bwe mukwata ebiragiro byange, munaabeeranga mu kwagala kwange; nga nze bwe nnakwata ebiragiro bya Kitange, ne mbeera mu kwagala kwe.</VERS>
      <VERS vnumber="11">Ebyo mbibagambye, essanyu lyange libeerenga mu mmwe, era essanyu lyammwe lituukirire.</VERS>
      <VERS vnumber="12">Kino kye kiragiro kyange, mwagalanenga, nga bwe nnabaagala mmwe.</VERS>
      <VERS vnumber="13">Tewali alina kwagala kunene okusinga kuno omuntu okuwaayo obulamu bwe olwa mikwano gye.</VERS>
      <VERS vnumber="14">Mmwe muli mikwano gyange, bwe mukola bye mbalagira.</VERS>
      <VERS vnumber="15">Sikyabayita baddu; kubanga omuddu tamanyi mukama we by'akola; naye mbayise ba mukwano; kubanga byonna bye nnawulira eri Kitange mbibabuulidde mmwe.</VERS>
      <VERS vnumber="16">Si mmwe mwannonda nze, naye nze nnabalonda mmwe, ne mbateekawo, mugende mubalenga ebibala, n'ebibala byammwe bibeerengawo: kyonna kye munaasabanga Kitange mu linnya lyange, akibawenga.</VERS>
      <VERS vnumber="17">Mbalagidde bino, mwagalanenga.</VERS>
      <VERS vnumber="18">Ensi bw'ebakyawanga mumanyi nga yasooka kukyawa nze nga tennaba kukyawa mmwe.</VERS>
      <VERS vnumber="19">Singa mubadde ba nsi, ensi yandyagadde ekyayo; naye kubanga temuli ba nsi, naye nze nnabalonda mu nsi, ensi kyeva ebakyawa.</VERS>
      <VERS vnumber="20">Mujjukire ekigambo kye nnabagamba nti Omuddu tasinga mukama we. Oba nga banjigganya nze, nammwe banaabayigganyanga; oba nga baakwata ekigambo kyange, n'ekyammwe banaakikwatanga.</VERS>
      <VERS vnumber="21">Naye ebyo byonna banaabibakolanga olw'erinnya lyange, kubanga tebamumanyi eyantuma.</VERS>
      <VERS vnumber="22">Singa sajja ne njogera nabo, tebandibadde na kibi; naye kaakano tebalina kya kuwoza olw'ekibi kyabwe.</VERS>
      <VERS vnumber="23">Ankyawa nze akyawa ne Kitange.</VERS>
      <VERS vnumber="24">Singa saakolera mu bo mirimu egitakolebwanga mulala, tebandibadde na kibi; naye kaakano balabye ne bankyawa ne Kitange.</VERS>
      <VERS vnumber="25">Naye ekigambo kituukirire ekyawandiikibwa mu mateeka gaabwe nti Bankyayira bwereere.</VERS>
      <VERS vnumber="26">Naye Omubeezi bw'alijja, gwe ndibatumira ava eri Kitange, Omwoyo ow'amazima, ava eri Kitange, oyo alitegeeza ebyange:</VERS>
      <VERS vnumber="27">era nammwe mutegeeza ebyange kubanga okuva ku lubereberye mwali nange.</VERS>
    </CHAPTER>
    <CHAPTER cnumber="16">
      <VERS vnumber="1">Ebyo, mbibabuulidde muleme okusittazibwanga.</VERS>
      <VERS vnumber="2">Banaabagobanga mu maku&#331;&#331;aaniro; weewaawo, ekiseera kijja, buli anaabattanga anaalowoozanga ng'aweerezza Katonda.</VERS>
      <VERS vnumber="3">N'ebyo banaabikolanga, kubanga Kitange tebamutegeera newakubadde nze.</VERS>
      <VERS vnumber="4">Naye ebyo mbibabuulidde, era ekiseera kyabyo bwe kituukanga mujjukire nga nze nnababuulira. N'ebyo okuva ku lubereberye saabibabuulira, kubanga nnali wamu nammwe.</VERS>
      <VERS vnumber="5">Naye kaakano &#331;&#331;enda eri oli eyantuma; era tewali ku mmwe ambuuza nti Ogenda wa?</VERS>
      <VERS vnumber="6">Naye kubanga mbabuulidde ebyo, emitima gyammwe gijjudde ennaku.</VERS>
      <VERS vnumber="7">Naye nze mbagamba amazima; kibasaanira mmwe nze okugenda; kubanga nze bwe sirigenda, Omubeezi talibajjira; naye bwe ndigenda ndimutuma gye muli.</VERS>
      <VERS vnumber="8">Ye bw'alijja, alirumiriza ensi olw'ekibi, n'olw'obutuukirivu, n'olw'omusango;</VERS>
      <VERS vnumber="9">olw'ekibi, kubanga tebanzikiriza nze;</VERS>
      <VERS vnumber="10">olw'obutuukirivu, kubanga &#331;&#331;enda eri Kitange, so nammwe temukyandaba nate;</VERS>
      <VERS vnumber="11">olw'omusango, kubanga omukulu w'ensi eno asaliddwa omusango.</VERS>
      <VERS vnumber="12">Nkyalina bingi okubabuulira, naye temuyinza kubigumiikiriza kaakano.</VERS>
      <VERS vnumber="13">Naye bw'alijja oyo Omwoyo ow'amazima, anaabalu&#331;&#331;amyanga mu mazima gonna: kubanga taayogerenga ku bubwe yekka; naye byonna by'anaawuliranga by'anaayogeranga: ye anaababuuliranga ebigenda okujja.</VERS>
      <VERS vnumber="14">Oyo anangulumizanga nze: kubanga anaatoolanga ku byange n'ababuulira mmwe.</VERS>
      <VERS vnumber="15">Byonna byonna Kitange by'ali nabyo bye byange: kyenvudde &#331;&#331;amba nti Anaatoolanga ku byange n'abuulira mmwe.</VERS>
      <VERS vnumber="16">Esigadde ekiseera kitono, ne mutandaba nate; era nate walibaawo ekiseera kitono, ne mundaba.</VERS>
      <VERS vnumber="17">Abayigirizwa be abamu kyebaava boogera bokka na bokka nti Kiki kino ky'atugamba nti Esigadde ekiseera kitono, ne mutandaba; nate walibaawo ekiseera kitono, ne mundaba; era nti Kubanga &#331;&#331;enda eri Kitange?</VERS>
      <VERS vnumber="18">Kyebaava bagamba nti Kiki kino ky'agamba nti Ekiseera kitono? Tetumanyi ky'agamba.</VERS>
      <VERS vnumber="19">Yesu n'ategeera nga baagala okumubuuza, n'abagamba nti Mwebuuzaganya mwekka olw'ekyo kye mbagambye nti Esigadde ekiseera kitono, ne mutandaba, era nate walibaawo ekiseera kitono ne mundaba?</VERS>
      <VERS vnumber="20">Ddala ddala mbagamba nti mmwe mulikaaba mulikuba ebiwoobe, naye ensi erisanyuka: mmwe mulinakuwala, naye ennaku zammwe zirifuuka ssanyu.</VERS>
      <VERS vnumber="21">Omukazi bw'azaala alaba ennaku, kubanga ekiseera kye kituuse: naye omwana bw'amala okuzaalibwa nga takyajjukira kulumwa, olw'essanyu ery'okuzaala omuntu mu nsi.</VERS>
      <VERS vnumber="22">Kale nammwe kaakano munakuwala: naye ndibalaba nate, n'emitima gyammw'e girisanyuka, n'essanyu lyammwe tewali muntu alibaggyako.</VERS>
      <VERS vnumber="23">Ne ku lunaku luli temulibaako kye munsaba. Ddala ddala mbagamba nti Buli kye mulisaba Kitange, alikibawa mu linnya lyange.</VERS>
      <VERS vnumber="24">Okutuusa leero temusabanga kigambo mu linnya lyange: musabe, muliweebwa, essanyu lyammwe lituukirire.</VERS>
      <VERS vnumber="25">Ebyo mbibabuuliridde mu ngero: naye obudde bugenda okujja, mwe siryogerera nammwe mu ngero, naye ndibibabuulira ebya Kitange mu lwatu.</VERS>
      <VERS vnumber="26">Ku lunaku luli mulisaba mu linnya lyange: so sibagamba nti ndibasabira eri Kitange;</VERS>
      <VERS vnumber="27">kubanga Kitange yennyini abaagala, kubanga munjagadde nze, mukkirizza nga nnava eri Kitange.</VERS>
      <VERS vnumber="28">Nnava eri Kitange, ne njija mu nsi: nate ensi ngireka, &#331;&#331;enda eri Kitange.</VERS>
      <VERS vnumber="29">Abayigirizwa be ne bamugamba nti Laba, kaakano oyogera lwatu, toyogera lugero.</VERS>
      <VERS vnumber="30">Kaakano tumanyi ng'omanyi byonna, so teweetaaga muntu yenna okukubuuza; kyetuva tukkiriza nga wava eri Katonda.</VERS>
      <VERS vnumber="31">Yesu n'abaddamu nti Kaakano mukkirizza?</VERS>
      <VERS vnumber="32">Laba, ekiseera kijja, era kituuse, mwe munaasaasaanira, buli muntu mu bibye, munandeka nze nzekka: so si nzekka, kubanga Kitange ali wamu nange.</VERS>
      <VERS vnumber="33">Ebyo mbibabuulidde, mube n'emirembe mu nze. Mu nsi mulina ennaku: naye mugume; nze mpangudde ensi.</VERS>
    </CHAPTER>
    <CHAPTER cnumber="17">
      <VERS vnumber="1">Yesu yayogera ebyo; n'ayimusa amaaso ge mu ggulu n'agamba nti Kitange, ekiseera kituuse; gulumiza Omwana wo, Omwana wo akugulumize:</VERS>
      <VERS vnumber="2">nga bwe wamuwa obuyinza ku balina omubiri bonna, era bonna be wamuwa, abawe obulamu obutaggwaawo.</VERS>
      <VERS vnumber="3">Buno bwe bulamu obutaggwaawo, okutegeera ggwe Katonda omu ow'amazima, n'oyo gwe watuma, Yesu Kristo.</VERS>
      <VERS vnumber="4">Nze nkugulumizizza ku nsi kubanga omulimu gwe wampa okukola ngukomekkerezza.</VERS>
      <VERS vnumber="5">Ai Kitange, ne kaakano ngulumiza ggwe wamu naawe mu kitiibwa kiri kye nnali nakyo awamu naawe ng'ensi tennabaawo.</VERS>
      <VERS vnumber="6">Njolesezza erinnya lyo abantu be wampa okubaggya mu nsi: baali babo, n'obampa nze; nabo bakutte ekigambo kyo.</VERS>
      <VERS vnumber="7">Kaakano bategedde nga byonna bye wampa biva mu ggwe:</VERS>
      <VERS vnumber="8">kubanga ebigambo bye wampa mbibawadde; ne babiganya, ne bategeera mazima nga nnava gy'oli, ne bakkiriza nga ggwe wantuma.</VERS>
      <VERS vnumber="9">Nze mbasabira abo; sisabira nsi, wabula bo be wampa; kubanga babo:</VERS>
      <VERS vnumber="10">era ebyange byonna bibyo, n'ebibyo byange: nange ngulumizibwa mu bo.</VERS>
      <VERS vnumber="11">Siri mu nsi nate, naye bano bali mu nsi, nange njija gy'oli. Kitange Omutukuvu, obakuumenga mu linnya lyo be wampa, babeerenga bumu, nga ffe.</VERS>
      <VERS vnumber="12">Bwe nnali nabo be wampa nnabakuumanga mu linnya lyo: era ne mbazibira, tekubulanga muntu ku bo, wabula omwana w'okubula; ebyawandiikibwa bituukirire.</VERS>
      <VERS vnumber="13">Naye kaakano njija gy'oli; na bino mbyogera mu nsi babe n'essanyu lyange nga lituukiridde mu bo.</VERS>
      <VERS vnumber="14">Mbawadde ekigambo kyo; era ensi yabakyawa, kubanga si ba nsi nga nze bwe siri wa nsi.</VERS>
      <VERS vnumber="15">Sisaba ggwe kubaggya mu nsi, naye obakuumenga mu bubi.</VERS>
      <VERS vnumber="16">Si ba nsi, nga nze bwe siri wa nsi.</VERS>
      <VERS vnumber="17">Obatukuze mu mazima: ekigambo kyo ge mazima,</VERS>
      <VERS vnumber="18">Nga bwe wantuma mu nsi, nange bwe nnabatuma mu nsi.</VERS>
      <VERS vnumber="19">Era nze nneetukuza ku bwabwe, nabo bennyini batukuzibwe mu mazima.</VERS>
      <VERS vnumber="20">So sibasabira bano bokka, naye n'abo abanzikiriza olw'ekigambo kyabwe;</VERS>
      <VERS vnumber="21">bonna babeerenga bumu; nga ggwe, Kitange, bw'oli mu nze, nange mu ggwe, era nabo babeerenga mu ffe: ensi ekkirize nga ggwe wantuma.</VERS>
      <VERS vnumber="22">Nange ekitiibwa kye wampa nkibawadde; babeerenga bumu, nga ffe bwe tuli obumu;</VERS>
      <VERS vnumber="23">nze mu bo, naawe mu nze, batuukiririre okuba obumu; ensi etegeerenga nga ggwe wantuma, n'obaagala bo, nga bwe wanjagala nze.</VERS>
      <VERS vnumber="24">Kitange, be wampa, njagala, we ndi nze, nabo we baba babeeranga nange; balabe ekitiibwa kyange kye wampa: kubanga wanjagala nze ng'ensi tennatondebwa.</VERS>
      <VERS vnumber="25">Kitange Omutuukirivu ensi teyakutegeera, naye nze nnakutegeera; na bano baategeera nga ggwe wantuma;</VERS>
      <VERS vnumber="26">era nnabategeeza erinnya lyo era nditegeeza; okwagala kwe wanjagala kubeerenga mu bo, nange mu bo.</VERS>
    </CHAPTER>
    <CHAPTER cnumber="18">
      <VERS vnumber="1">Awo Yesu bwe yamala okwogera ebigambo ebyo n'afuluma n'abayigirizwa be ne basomoka akagga Kidulooni, eyali olusuku, n'agenda omwo ye n'abayigirizwa be.</VERS>
      <VERS vnumber="2">Era ne Yuda amulyamu olukwe, yali amanyi ekifo ekyo: kubanga Yesu yagendangayo emirundi mingi n'abayigirizwa be.</VERS>
      <VERS vnumber="3">Awo Yuda, bwe yamala okuweebwa ekitongole ky'abaserikale n'abaami okuva eri bakabona abakulu n'Abafalisaayo, n'ajjayo ng'alina ettabaaza, n'emimuli, n'amafumu.</VERS>
      <VERS vnumber="4">Awo Yesu bwe yamanya ebigambo byonna ebinaamujjira, n'avaayo n'abagamba nti Munoonya ani?</VERS>
      <VERS vnumber="5">Ne bamuddamu nti Yesu Omunazaaleesi. Yesu n'abagamba nti Nze nzuuno. Era ne Yuda, amulyamu olukwe, yali ayimiridde nabo.</VERS>
      <VERS vnumber="6">Awo bwe yabagamba nti Nze nzuuno, ne badda ennyuma ne bagwa wansi.</VERS>
      <VERS vnumber="7">Ate n'ababuuza omulundi ogw'okubiri nti Munoonya ani? Ne bagamba nti Yesu Omunazaaleesi.</VERS>
      <VERS vnumber="8">Yesu n'addamu nti Mbabuulidde nti nze nzuuno: kale oba nga munoonya nze, muleke bano bagende:</VERS>
      <VERS vnumber="9">ekigambo kye yayogera kituukirizibwe nti Ku abo be wampa saabuzaako n'omu.</VERS>
      <VERS vnumber="10">Awo Simooni Peetero eyalina ekitala n'akisowola n'atema omuddu wa kabona asinga obukulu, n'amusalako okutu okwa ddyo. N'erinnya ly'omuddu Maluko.</VERS>
      <VERS vnumber="11">Awo Yesu n'agamba Peetero nti Zzaamu ekitala mu kiraato kyakyo: ekikompe Kitange ky'ampadde, siikinywe?</VERS>
      <VERS vnumber="12">Awo ekitongole ky'abaserikale, n'omwami waabwe omukulu, n'abaweereza b'Abayudaaya ne bakwata Yesu ne bamusiba,</VERS>
      <VERS vnumber="13">ne basooka okumutwala eri Ana; kubanga yali mukoddomi wa Kayaafa, eyali kabona asinga obukulu mu mwaka guli.</VERS>
      <VERS vnumber="14">Era Kayaafa oyo ye yawa Abayudaaya amagezi nti kisaana omuntu omu okufiirira abantu.</VERS>
      <VERS vnumber="15">Simooni Peetero n'omuyigirizwa omulala ne bagoberera Yesu. Awo omuyigirizwa oli yali amanyiddwa kabona asinga obukulu, n'ayingira ne Yesu mu luggya lwa kabona asinga obukulu;</VERS>
      <VERS vnumber="16">naye Peetero yali ayimiridde ebweru ku luggi. Awo omuyigirizwa oyo omulala eyali amanyiddwa kabona asinga obukulu n'afuluma n'ayogera n'omuwala omuggazi w'oluggi, n'ayingiza Peetero.</VERS>
      <VERS vnumber="17">Awo omuwala oyo omuggazi w'oluggi n'agamba Peetero nti Naawe oli wa mu bayigirizwa ba muntu ono? N'agamba nti Siri waamu.</VERS>
      <VERS vnumber="18">Abaddu n'abaweereza baali bayimiridde awo nga bakumye omuliro gw'amanda; kubanga yali mpewo; ne boota omuliro: ne Peetero naye yali nabo ng'ayimiridde ng'ayota omuliro.</VERS>
      <VERS vnumber="19">Awo kabona asinga obukulu n'abuuza Yesu ebigambo by'abayigirizwa be, n'eby'okuyigiriza kwe.</VERS>
      <VERS vnumber="20">Yesu n'amuddamu nti nnabuuliranga lwatu ensi; bulijjo nnayigirizanga mu maku&#331;&#331;aaniro ne mu yeekaalu, mwe baku&#331;&#331;aanira Abayudaaya bonna; soogeranga mu kyama kigambo na kimu.</VERS>
      <VERS vnumber="21">Ombuuliza ki? buuza abampuliranga, bye nnabagamba: laba, abo bamanyi nze bye nnayogera.</VERS>
      <VERS vnumber="22">Bwe yayogera ebyo omu ku baweereza eyali amuyimiridde okumpi n'akuba Yesu oluyi n'agamba nti Oddamu oti kabona asinga obukulu?</VERS>
      <VERS vnumber="23">Yesu n'amuddamu nti Oba njogedde bubi, kinnumirize ekibi: naye oba kirungi, onkubira ki?</VERS>
      <VERS vnumber="24">Awo Ana n'amuweereza nga musibe eri Kayaafa kabona asinga obukulu.</VERS>
      <VERS vnumber="25">Ne Simooni Peetero yali ayimiridde ng'ayota omuliro. Awo ne bamugamba nti Naawe oli wa mu bayigirizwa be? Ye ne yeegaana n'agamba nti Siri waamu.</VERS>
      <VERS vnumber="26">Omu ku baddu ba kabona asinga obukulu ow'ekika ky'oyo Peetero gwe yasalako okutu, n'agamba nti Nze saakulabye naye mu lusuku muli?</VERS>
      <VERS vnumber="27">Peetero ne yeegaana nate: amangu ago enkoko n'ekookolima.</VERS>
      <VERS vnumber="28">Ne baggya Yesu eri Kayaafa, ne bamutwala mu kigango: era bwali bukya; bo bennyini ne batayingira mu kigango, baleme okweyonoona, naye bamale okulya Okuyitako.</VERS>
      <VERS vnumber="29">Awo Piraato n'afuluma n'agenda gye baali, n'agamba nti Musango ki gwe mulanze omuntu ono?</VERS>
      <VERS vnumber="30">Ne baddamu ne bamugamba nti Omuntu ono singa abadde takoze bubi, tetwandimuleese gy'oli.</VERS>
      <VERS vnumber="31">Awo Piraato n'abagamba nti Kale mumutwale mmwe mumusalire omusango ng'amateeka gammwe bwe gali. Abayudaaya ne bamugamba nti Tekyatulagirwa kutta muntu yenna;</VERS>
      <VERS vnumber="32">ekigambo kya Yesu kituukirizibwe, kye yayogera, ng'alaga okufa kw'agenda okufa bwe kuli.</VERS>
      <VERS vnumber="33">Awo Piraato n'ayingira nate mu kigango, n'ayita Yesu n'amugamba nti Ggwe Kabaka w'Abayudaaya?</VERS>
      <VERS vnumber="34">Yesu n'addamu nti Kino okyogedde ku bubwo nantiki balala be bakubuulidde ebigambo byange?</VERS>
      <VERS vnumber="35">Piraato n'addamu nti Nze ndi Muyudaaya? Ab'eggwanga lyammwe ne bakabona abakulu be bakundeetedde: okoze ki?</VERS>
      <VERS vnumber="36">Yesu n'addamu nti Obwakabaka bwange si bwa mu nsi muno: singa obwakabaka bwange bubadde bwa mu nsi muno, basajja bange bandirwanye, ne ssiweebwayo mu Bayudaaya: naye kaakano obwakabaka bwange si bwa wano.</VERS>
      <VERS vnumber="37">Awo Piraato n'amugamba nti Kale ggwe kabaka? Yesu n'addamu nti Oyogedde, kubanga nze kabaka. Nze nnazaalirwa ekyo, n'ekyo kye kyandeeta mu nsi, ntegeeze amazima. Buli ow'amazima awulira eddoboozi lyange.</VERS>
      <VERS vnumber="38">Piraato n'amugamba nti Amazima kye ki? Bwe yamala okwogera ekyo, n'afuluma nate n'agenda awali Abayudaaya, n'abagamba nti Siraba musango ku ye.</VERS>
      <VERS vnumber="39">Naye mulina empisa, nze okubateeranga omu ku Kuyitako: kale mwagala mbateere Kabaka w'Abayudaaya?</VERS>
      <VERS vnumber="40">Awo ne bakaayana, ne bagamba nti Si ono, wabula Balaba. N'oyo Balaba yali munyazi.</VERS>
    </CHAPTER>
    <CHAPTER cnumber="19">
      <VERS vnumber="1">Awo Piraato n'alyoka atwala Yesu n'amukuba emiggo.</VERS>
      <VERS vnumber="2">Basserikale ne baluka engule y'amaggwa, ne bamutikkira ku mutwe, ne bamwambaza olugoye olw'effulungu;</VERS>
      <VERS vnumber="3">ne bajja w'ali ne bagamba nti Mirembe, Kabaka w'Abayudaaya! ne bamukuba empi.</VERS>
      <VERS vnumber="4">Piraato n'afuluma nate ebweru, n'abagamba nti Laba mmufulumya ebweru we muli, mutegeere nga siraba musango ku ye.</VERS>
      <VERS vnumber="5">Awo Yesu n'afuluma, ng'ayambadde engule y'amaggwa n'olugoye olw'effulungu. Piraato n'abagamba nti Laba omuntu oyo!</VERS>
      <VERS vnumber="6">Awo bakabona abakulu n'abaweereza bwe baamulaba, ne boogerera waggulu nga bagamba nti Komerera, komerera: Piraato n'abagamba nti Mumutwale mmwe mumukomerere: kubanga nze siraba musango ku ye.</VERS>
      <VERS vnumber="7">Abayudaaya ne bamuddamu nti Ffe tulina etteeka n'olw'etteeka eryo agwanidde okufa, kubanga yeefuula Omwana wa Katonda.</VERS>
      <VERS vnumber="8">Awo Piraato bwe yawulira ekigambo ekyo, ne yeeyongera okutya;</VERS>
      <VERS vnumber="9">n'ayingira nate mu kigango, n'agamba Yesu nti Oli wa wa? Naye Yesu n'atamuddamu.</VERS>
      <VERS vnumber="10">Awo Piraato n'amugamba nti Toyogera nange? tomanyi nga nnina obuyinza obw'okukuta, era nnina obuyinza obw'okukukomerera?</VERS>
      <VERS vnumber="11">Yesu n'amuddamu nti Tewandibadde na buyinza bwonna ku nze, singa tebwakuweebwa okuva waggulu; ampaddeyo gy'oli kyavudde abeera n'ekibi ekisinga.</VERS>
      <VERS vnumber="12">Okusookera awo Piraato n'asala amagezi okumuta: naye Abayudaaya ne boogerera waggulu nga bagamba nti Bw'onoomuta oyo nga toli mukwano gwa Kayisaali: buli muntu yenna eyeefuula kabaka awakanya Kayisaali.</VERS>
      <VERS vnumber="13">Awo Piraato bwe yawulira ebigambo ebyo n'afulumya Yesu ebweru, n'atuula ku ntebe ey'emisango mu kifo ekiyitibwa Amayinja Amaaliire, naye mu Lwebbulaniya Gabbasa.</VERS>
      <VERS vnumber="14">Lwali lunaku lwa kuteekateeka Okuyitako: zaali nga ziri essaawa mukaaga. N'agamba Abayudaaya nti Laba Kabaka wammwe!</VERS>
      <VERS vnumber="15">Awo bo ne boogerera waggulu nti Muggyeewo, muggyeewo mukomerere. Piraato n'abagamba nti Nnaakomerera Kabaka wammwe? Bakabona abakulu ne baddamu nti Tetulina kabaka wabula Kayisaali.</VERS>
      <VERS vnumber="16">Awo n'alyoka amubawa okukomererwa. Awo ne batwala Yesu:</VERS>
      <VERS vnumber="17">n'afuluma, nga yeetisse yekka omusalaba gwe, n'atuuka mu kifo ekiyitibwa Ekyekiwanga, ekiyitibwa mu Lwebbulaniya Gologoosa:</VERS>
      <VERS vnumber="18">ne bamukomererera awo, era n'abalala babiri wamu naye, eruuyi n'eruuyi, ne Yesu wakati.</VERS>
      <VERS vnumber="19">Ne Piraato n'awandiika ebbaluwa n'agissa ku musalaba, ng'ewandiikiddwa nti YESU OMUNAZAALEESI KABAKA W'ABAYUDAAYA.</VERS>
      <VERS vnumber="20">Awo ebbaluwa eyo bangi ku Bayudaaya ne bagisoma: kubanga ekifo kye baakomereramu Yesu kyali kumpi n'ekibuga: era yawandiikibwa mu Lwebbulaniya, ne mu Luyonaani, ne mu Luruumi.</VERS>
      <VERS vnumber="21">Awo bakabona abakulu b'Abayudaaya ne bamugamba Piraato nti Towandiika nti Kabaka w'Abayudaaya; naye nti oyo eyayogera nti Nze Kabaka w'Abayudaaya.</VERS>
      <VERS vnumber="22">Piraato n'addamu nti Kye mpandiise kye mpandiise.</VERS>
      <VERS vnumber="23">Awo basserikale bwe baamala okukomerera Yesu, ne batwala ebyambalo bye, ne bateeka emiteeko ena, buli sserikale muteeko; n'ekkanzu ye: n'ekkanzu ye teyatungwa, yalukibwa bulukibwa yonna okuva waggulu.</VERS>
      <VERS vnumber="24">Ne bagamba bokka na bokka nti Tuleme okugiyuzaamu, naye tugikubire akalulu, tulabe anaaba nnyiniyo: ekyawandiikibwa kituukirire, ekyogera nti Baagabana ebyambalo byange, Era baakubira akalulu eky'okwambala kyange. Awo basserikale ne bakola ebyo.</VERS>
      <VERS vnumber="25">Naye awo awali omusalaba gwa Yesu waali wayimiridde nnyina, ne muganda wa nnyina, Malyamu muka Kuloopa, ne Malyamu Magudaleene.</VERS>
      <VERS vnumber="26">Awo Yesu bwe yalaba nnyina, n'omuyigirizwa gwe yali ayagala ng'ayimiridde kumpi, n'agamba nnyina nti Omukyala, laba, omwana wo!</VERS>
      <VERS vnumber="27">Oluvannyuma n'agamba omuyigirizwa nti Laba nnyoko! Awo okuva mu ssaawa eyo omuyigirizwa oyo n'amutwala eka ewuwe.</VERS>
      <VERS vnumber="28">Oluvannyuma lw'ebyo, Yesu bwe yamanya nti kaakano ebigambo byonna bimaze okutuukirira, ekyawandiikibwa kituukirizibwe, n'agamba nti Nnina ennyonta.</VERS>
      <VERS vnumber="29">Waali wateekeddwawo ekibya ekijjudde omwenge omukaatuufu: awo ne bassa ku ezobu ekisuumwa ekijjudde omwenge omukaatuufu, ne bakitwala ku mumwa gwe.</VERS>
      <VERS vnumber="30">Awo Yesu bwe yamala okuweebwa omwenge, n'agamba nti</VERS>
      <VERS vnumber="31">Kiwedde: n'akutamya omutwe gwe, n'awaayo omwoyo gwe.</VERS>
      <VERS vnumber="32">Awo basserikale ne bajja, ne basookera ku omu ne bamumenya amagulu, n'omulala eyakomererwa naye:</VERS>
      <VERS vnumber="33">naye bwe bajja eri Yesu, ne balaba ng'amaze okufa, ne batamumenya magulu:</VERS>
      <VERS vnumber="34">naye sserikale omu n'amufumita mu mbiriizi ze n'effumu, amangu ago ne muvaamu omusaayi n'amazzi.</VERS>
      <VERS vnumber="35">Naye eyalaba n'ategeeza n'okutegeeza kwe kwa mazima: era oyo amanyi ng'ayogera amazima, nammwe mulyoke mukkirize.</VERS>
      <VERS vnumber="36">Kubanga ebyo byabaawo, ekyawandiikibwa kituukirire nti Talimenyebwa ggumba.</VERS>
      <VERS vnumber="37">Era nate ekyawandiikibwa ekirala kigamba nti Balimulaba gwe baafumita.</VERS>
      <VERS vnumber="38">Awo oluvannyuma lw'ebyo Yusufu ow'e Alimasaya, eyali omuyigirizwa wa Yesu, naye mu kyama olw'okutya Abayudaaya, ne yeegayirira Piraato okuggyako omulambo gwa Yesu: awo Piraato n'akkiriza. N'ajja, n'aggyako omulambo gwe.</VERS>
      <VERS vnumber="39">Ne Nikoodemo n'ajja (eyasooka okujja gy'ali ekiro), ng'aleese ebitabule eby'envumbo ne akaloosi, obuzito bw'abyo laateri nga kikumi.</VERS>
      <VERS vnumber="40">Awo ne batwala omulambo gwa Yesu, ne baguzinga mu ngoye z'ekitaani wamu n'eby'akaloosa ebyo, nga Abayudaaya bwe bayisa okuziika.</VERS>
      <VERS vnumber="41">Awo mu kifo we yakomererwa waaliwo olusuku; ne mu lusuku mwalimu entaana empya etannaba kuteekebwamu muntu.</VERS>
      <VERS vnumber="42">Awo kubanga lwali lunaku lwa Kuteekateeka okw'Abayudaaya (era kubanga entaana yali kumpi) ne bassa omwo Yesu.</VERS>
    </CHAPTER>
    <CHAPTER cnumber="20">
      <VERS vnumber="1">Awo ku lunaku olusooka mu nnaku omusanvu, Malyamu Magudaleene n'ajja mu matulutulu, nga tebunnalaba, eri entaana, n'alaba ng'ejjinja liggiddwa ku ntaana.</VERS>
      <VERS vnumber="2">Awo n'addukana, n'ajja eri Simooni Peetero, n'eri omuyigirizwa oli omulala Yesu gwe yayagalanga, n'abagamba nti Baggyeemu Mukama waffe mu ntaana, so tetumanyi gye bamutadde.</VERS>
      <VERS vnumber="3">Awo Peetero n'afuluma, n'omuyigirizwa oyo omulala, ne bagenda ku ntaana.</VERS>
      <VERS vnumber="4">Ne baddukana bombi wamu; n'omuyigirizwa oyo omulala n'ayisa Peetero, n'asooka okutuuka ku ntaana:</VERS>
      <VERS vnumber="5">n'akutama n'alingizaamu, n'alaba engoye z'ekitaani nga ziteekeddwa awo; naye n'atayingira.</VERS>
      <VERS vnumber="6">Awo ne Simooni Peetero n'ajja ng'amugoberera, n'ayingira mu ntaana; n'alaba engoye z'ekitaani nga ziteekeddwa awo.</VERS>
      <VERS vnumber="7">n'ekiremba ekyali ku mutwe gwe nga tekiteekeddwa wamu na ngoye z'ekitaani, naye nga kizingiddwa nga kiri kyokka ku bbali.</VERS>
      <VERS vnumber="8">Awo n'omuyigirizwa oyo omulala eyasooka okujja ku ntaana, n'ayingira, n'alaba n'akkiriza.</VERS>
      <VERS vnumber="9">Kubanga baali tebannategeera ekyawandiikibwa nti kimugwanira okuzuukira mu bafu.</VERS>
      <VERS vnumber="10">Awo nate abayigirizwa ne baddayo ewaabwe eka.</VERS>
      <VERS vnumber="11">Naye Malyamu yali ayimiridde ebweru awaali entaana ng'akaaba: awo bwe yali ng'akaaba, n'akutama n'alingiza mu ntaana;</VERS>
      <VERS vnumber="12">n'alaba bamalayika babiri nga bambadde enjeru, nga batudde, omu emitwetwe omulala mirannamiro, omulambo gwa Yesu we gwali guteekeddwa.</VERS>
      <VERS vnumber="13">Abo ne bamugamba nti Omukyala, okaabira ki? N'abagamba nti Kubanga baggyeemu Mukama wange, nange simanyi gye bamutadde.</VERS>
      <VERS vnumber="14">Bwe yamala okwogera bw'atyo, n'akyuka ennyuma, n'alaba Yesu ng'ayimiridde, n'atamanya nga ye Yesu.</VERS>
      <VERS vnumber="15">Yesu n'amugamba nti Omukyala, okaabira ki? onoonya ani? Ye ng'alowooza nti ye mukuumi w'olusuku, n'amugamba nti Ssebo, oba nga ggwe omututte awalala, mbuulira gy'omutadde, nange nnaamuggyayo.</VERS>
      <VERS vnumber="16">Yesu n'amugamba nti Malyamu. N'akyuka n'amugamba mu Lwebbulaniya nti Labooni; amakulu gaakyo Muyigiriza.</VERS>
      <VERS vnumber="17">Yesu n'amugamba nti Tonkwatako; kubanga sinnaba kulinnya mu ggulu eri Kitange: naye genda eri baganda bange, obabuulire nti Nninnya mu ggulu eri Kitange, era Kitammwe, eri Katonda wange, era Katonda wammwe.</VERS>
      <VERS vnumber="18">Malyamu Magudaleene n'ajja n'abuulira abayigirizwa nti Ndabye Mukama waffe; era bw'amugambye ebigambo bino.</VERS>
      <VERS vnumber="19">Awo ku lunaku luli akawugeezi, ku lunaku olusooka mu nnaku omusanvu, enzigi bwe zaali nga ziggaddwawo abayigirizwa mwe baali, olw'okutya Abayudaaya, Yesu n'ajja, n'ayimirira wakati mu bo, n'abagamba nti Emirembe gibe mu mmwe.</VERS>
      <VERS vnumber="20">Awo bwe yamala okwogera bw'atyo, n'abalaga engalo ze n'embiriizi ze. Abayigirizwa ne basanyuka, bwe baalaba Mukama waabwe.</VERS>
      <VERS vnumber="21">Awo Yesu n'abagamba nate nti Emirembe gibe mu mmwe: nga Kitange bwe yantuma nze, nange bwe ntyo mbasindika mmwe.</VERS>
      <VERS vnumber="22">Bwe yamala okwogera ekyo, n'abassiza omukka, n'abagamba nti Mutoole Omwoyo Omutukuvu:</VERS>
      <VERS vnumber="23">be munaggyangako ebibi bonna, baggibwako; be munaasibiranga ebibi bonna, basibirwa.</VERS>
      <VERS vnumber="24">Naye Tomasi omu ku kkumi n'ababiri, eyayitibwanga Didumo, teyali nabo Yesu bwe yajja.</VERS>
      <VERS vnumber="25">Awo abayigirizwa abalala ne bamubuulira nti Tulabye Mukama waffe. Naye n'abagamba nti Bwe ssiriraba mu bibatu bye enkovu z'enninga, ne nzisa olunwe lwange ku nkovu z'enninga, ne nsonseka omukono gwange mu mbiriizi ze, sirikkiriza n'akatono.</VERS>
      <VERS vnumber="26">Oluvannyuma nga wayiseewo ennaku munaana, ate abayigirizwa be baali munda, ne Tomasi ng'ali nabo, Yesu n'ajja, enzigi nga ziggaddwawo, n'ayimirira wakati mu bo n'agamba nti Emirembe gibe mu mmwe.</VERS>
      <VERS vnumber="27">Awo n'agamba Tomasi nti Leeta wano olunwe lwo olabe ebibatu byange; era oleete n'omukono gwo, ogusse mu mbiriizi zange; oleme okuba atakkiriza naye akkiriza.</VERS>
      <VERS vnumber="28">Tomasi n'addamu n'amugamba nti Ggwe Mukama wange, era Katonda wange.</VERS>
      <VERS vnumber="29">Yesu n'amugamba nti Kubanga ondabye, kyovudde okkiriza; balina omukisa abakkiriza nga tebaliiko kye balabye.</VERS>
      <VERS vnumber="30">Waliwo obubonero obulala bungi Yesu bwe yakolera mu maaso g'abayigirizwa, obutawandiikiddwa mu kitabo kino;</VERS>
      <VERS vnumber="31">naye buno bwawandiikibwa, mulyoke mukkirize nti Yesu ye Kristo, Omwana wa Katonda; era bwe mukkiriza mube n'obulamu mu linnya lye.</VERS>
    </CHAPTER>
    <CHAPTER cnumber="21">
      <VERS vnumber="1">Oluvannyuma lw'ebyo Yesu ne yeeraga nate mu bayigirizwa be ku nnyanja eye Tiberiya; ne yeeraga bw'ati.</VERS>
      <VERS vnumber="2">Baali bali wamu Simooni Peetero, ne Tomasi ayitibwa Didumo, ne Nassanayiri ow'e Kaana eky'e Ggaliraaya, n'abaana ba Zebbedaayo, n'abayigirizwa be abalala babiri.</VERS>
      <VERS vnumber="3">Simooni Peetero n'abagamba nti &#331;&#331;enda kuvuba. Ne bamugamba nti Naffe tugenda naawe. Ne bagenda, ne basaabala mu lyato; ekiro ekyo ne batakwasa kintu.</VERS>
      <VERS vnumber="4">Naye bwali bukya Yesu n'ayimirira ku ttale: naye abayigirizwa ne batamanya nga ye Yesu.</VERS>
      <VERS vnumber="5">Awo Yesu n'abagamba nti Abaana, mulina ekyokuliira? Ne bamuddamu nti Tetulina.</VERS>
      <VERS vnumber="6">N'abagamba nti Musuule omugonjo ku luuyi olwa ddyo olw'eryato, munaakwasa. Awo ne basuula, kale nga tebakyayinza kuguwalula olw'ebyennyanja ebingi.</VERS>
      <VERS vnumber="7">Awo omuyigirizwa oyo Yesu gwe yayagalanga n'agamba Peetero nti Ye Mukama waffe. Awo Simooni Peetero bwe yawulira nga ye Mukama waffe ne yeesiba olugoye (kubanga yali bwereere) ne yeesuula mu nnyanja.</VERS>
      <VERS vnumber="8">Naye abayigirizwa abalala ne bajjira mu lyato ettono (kubanga baali tebali wala n'ettale, naye emikono nga bikumi bibiri,) nga bawalula omugonjo ogulimu ebyennyanja.</VERS>
      <VERS vnumber="9">Awo bwe baavaamu ne batuuka ku ttale, ne balaba omuliro ogw'amanda nga guli awo n'ebyennyanja nga biteekeddwako, n'omugaati.</VERS>
      <VERS vnumber="10">Yesu n'abagamba nti Muleete ku byennyanja bye mukwasizza kaakano.</VERS>
      <VERS vnumber="11">Awo Simooni Peetero n'asaabala, n'awalulira omugonjo ku ttale, nga gujjudde ebyennyanja ebinene, kikumi mu ataano mu bisatu: naye newakubadde nga byali bingi bwe bityo, omugonjo ne gutakutuka.</VERS>
      <VERS vnumber="12">Yesu n'abagamba nti Mujje mulye. So mu bayigirizwa ne mutaba muntu eyaya&#331;&#331;anga okumubuuza nti Ggwe ani, nga bamanyi nga ye Mukama waffe.</VERS>
      <VERS vnumber="13">Yesu n'ajja, n'addira omugaati, n'abawa, n'ebyennyanja bw'atyo.</VERS>
      <VERS vnumber="14">Guno gwe mulundi ogw'okusatu Yesu bwe yalabika mu bayigirizwa, oluvannyuma ng'amaze okuzuukira mu bafu.</VERS>
      <VERS vnumber="15">Awo bwe baamala okulya, Yesu n'agamba Simooni Peetero nti Simooni, omwana wa Yokaana, onjagala okukira bano? N'amugamba nti Weewaawo, Mukama wange; ggwe omanyi nga nkwagala. N'amugamba nti Liisanga abaana b'endiga bange.</VERS>
      <VERS vnumber="16">N'amugamba nate omulundi ogw'okubiri nti Simooni, omwana wa Yokaana, onjagala? N'amugamba nti Weewaawo, Mukama wange; ggwe omanyi nga nkwagala. N'amugamba nti Lundanga endiga zange.</VERS>
      <VERS vnumber="17">N'amugamba omulundi ogw'okusatu nti Simooni, omwana wa Yokaana, onjagala? Peetero n'anakuwala kubanga amugambye omulundi ogw'okusatu nti Onjagala? N'amugamba nti Mukama wange, ggwe omanyi byonna; ggwe otegeera nga nkwagala. Yesu n'amugamba nti Liisanga endiga zange.</VERS>
      <VERS vnumber="18">Ddala ddala nkugamba nti Bwe wali omuvubuka, weesibanga n'ogenda gy'oyagala yonna: naye bw'olikaddiwa, oligolola emikono gyo, omulala alikusiba, alikutwala gy'otoyagala.</VERS>
      <VERS vnumber="19">Yayogera bw'atyo, ng'alaga okufa kw'alifa okugulumiza Katonda. Bwe yamala okwogera bw'atyo, n'amugamba nti Ngoberera.</VERS>
      <VERS vnumber="20">Peetero bwe yakyuka, n'alaba omuyigirizwa Yesu gwe yayagalanga ng'agoberera; era oyo ye yagalamira mu kifuba kye ku mmere ey'ekyeggulo, n'agamba nti Mukama wange, ani anaakulyamu olukwe?</VERS>
      <VERS vnumber="21">Awo Peetero bwe yalaba oyo n'agamba Yesu nti Mukama wange, n'ono aliba ki?</VERS>
      <VERS vnumber="22">Yesu n'amugamba nti Bwe njagala abeerewo okutuusa we ndijjira, ofaayo ki? ggwe goberera nze.</VERS>
      <VERS vnumber="23">Awo ekigambo ekyo ne kibuna mu b'oluganda nti omuyigirizwa oyo talifa: so nga Yesu teyamugamba nga talifa; naye nti Bwe njagala abeerewo okutuusa we ndijjira, ofaayo ki?</VERS>
      <VERS vnumber="24">Oyo ye muyigirizwa eyategeeza bino, n'awandiika bino; naffe tumanyi ng'okutegeeza kwe kwa mazima.</VERS>
      <VERS vnumber="25">Nate waliwo ebirala bingi Yesu bye yakola, nabyo bwe biwandiikibwa kinnakimu ndowooza nti n'ensi zonna tezandigiddemu bitabo ebyandiwandiikiddwa.</VERS>
    </CHAPTER>
  </BIBLEBOOK>
  <BIBLEBOOK bname="Ebikolwa" bnumber="44">
    <CHAPTER cnumber="1">
      <VERS vnumber="1">Ekitabo eky'olubereberye nnakikola, munnange Teefiro, ekya byonna Yesu bye yasooka okukola n'okuyigiriza,</VERS>
      <VERS vnumber="2">okutuusa ku lunaku luli bwe yamala okulagira ku bw'Omwoyo Omutukuvu abatume be yalonda n'atwalibwa mu ggulu.</VERS>
      <VERS vnumber="3">Bwe yamala okubonyaabonyezebwa ne yeeraga mu bo nga mulamu, mu bubonero bungi, ng'abalabikira ebbanga ly'ennaku amakumi ana, ng'ayogera eby'obwakabaka bwa Katonda.</VERS>
      <VERS vnumber="4">Awo bwe yaku&#331;&#331;aana nabo n'abalagira baleme okuva mu Yerusaalemi, naye balindirire okusuubiza kwa Kitaawe kwe baawulira gy'ali:</VERS>
      <VERS vnumber="5">kubanga Yokaana yabatiza n'amazzi; naye mmwe mulibatizibwa n'Omwoyo Omutukuvu mu nnaku si nnyingi.</VERS>
      <VERS vnumber="6">Awo bwe baaku&#331;&#331;aana ne bamubuuza nga bagamba nti Mukama waffe, mu biro bino mw'onookomezaawo obwakabaka eri Isiraeri?</VERS>
      <VERS vnumber="7">N'abagamba nti Si kwammwe okumanya entuuko newakubadde ebiro, Kitaffe bye yateeka mu buyinza bwe ye.</VERS>
      <VERS vnumber="8">Naye muliweebwa amaanyi, Omwoyo Omutukuvu bw'alimala okujja ku mmwe, nammwe munaabanga bajulirwa bange mu Yerusaalemi ne mu Buyudaaya bwonna ne mu Samaliya, n'okutuusa ku nkomerero y'ensi.</VERS>
      <VERS vnumber="9">Bwe yamala okwogera ebyo, nga batunuulira, n'asitulibwa, ekire ne kimutoola okumuggya mu maaso gaabwe.</VERS>
      <VERS vnumber="10">Bwe baali beekaliriza amaaso mu ggulu bw'agenda, laba, abantu babiri ne bayimirira kumpi nabo nga bambadde engoye ezitukula;</VERS>
      <VERS vnumber="11">abaayogera nti Abantu b&#8217;e Ggaliraaya kiki ekibayimiriza nga mutunuulira mu ggulu? Oyo Yesu abaggiddwako okutwalibwa mu ggulu alijja bw'atyo nga bwe mumulabye ng'agenda mu ggulu.</VERS>
      <VERS vnumber="12">Ne bakomawo e Yerusaalemi okuva ku lusozi oluyitibwa olwa Zeyituuni, oluli okumpi ne Yerusaalemi ng'olugendo olw'oku ssabbiiti.</VERS>
      <VERS vnumber="13">Awo bwe baayingira ne balinnya mu kisenge ekya waggulu, we baatuulanga; Peetero ne Yokaana ne Yakobo ne Andereya, Firipo ne Tomasi, Battolomaayo ne Matayo, Yakobo omwana wa Alufaayo, ne Simooni Zerote, ne Yuda omwana wa Yakobo.</VERS>
      <VERS vnumber="14">Abo bonna baali nga banyiikira n'omwoyo gumu mu kusaba, wamu n'abakazi ne Malyamu nnyina Yesu, ne baganda be.</VERS>
      <VERS vnumber="15">Mu nnaku ezo Peetero n'ayimirira wakati mu b'oluganda n&#8217;ayogera (ekibiina ky'abantu abaaku&#331;&#331;aana baali nga kikumi mu abiri) nti</VERS>
      <VERS vnumber="16">Abasajja ab'oluganda, kyagwana ekyawandiikibwa kituukiririzibwe, Omwoyo Omutukuvu kye yayogera edda mu kamwa ka Dawudi, ku Yuda, eyali omusaale waabwe abaakwata Yesu;</VERS>
      <VERS vnumber="17">kubanga yabalirwa wamu naffe, n'aweebwa omugabo gw'okuweereza kuno.</VERS>
      <VERS vnumber="18">(Oyo n'agula ennimiro n'empeera ey'obubi bwe; n'agwa nga yeevuunise, n'ayabikamu wakati, ebyenda byonna ne biyiika.</VERS>
      <VERS vnumber="19">Ne kitegeerekeka eri abo bonna abaali mu Yerusaalemi: ennimiro eyo mu lulimi lwabwe n'okuyitibwa n'eyitibwa Akerudama, ye nnimiro ey'omusaayi.)</VERS>
      <VERS vnumber="20">Kubanga kyawandiikibwa mu kitabo kya Zabbuli nti Ekibanja kye kizike, So kireme okubeerangamu omuntu: era nti Obukulu bwe buweebwe omulala.</VERS>
      <VERS vnumber="21">Kale kigwanye mu bantu abaayitanga naffe mu biro byonna bwe yayingiranga n'avanga gye tuli Mukama waffe Yesu</VERS>
      <VERS vnumber="22">okuva ku kubatiza kwa Yokaana okutuusa ku lunaku lwe yatuggibwako, omu ku abo abeere omujulirwa w'okuzuukira kwe awamu naffe.</VERS>
      <VERS vnumber="23">Ne baloada babiri, Yusufu ayitibwa Balusaba, n'atuumibwa nate erinnya Yusito, ne Matiya.</VERS>
      <VERS vnumber="24">Ne basaba, ne bagamba nti Ggwe, Mukama waffe, amanyi emitima gy'abantu bonna, lagako omu gw'olonze ku bano bombi,</VERS>
      <VERS vnumber="25">aweebwe ekifo ky'okuweereza okwo n'obutume, Yuda bwe yasubwa agende mu kifo kye ye.</VERS>
      <VERS vnumber="26">Ne babakubira obululu; akalulu ne kagwa ku Matiya; n&#8217;abalirwa wamu n'abatume ekkumi n'omu.</VERS>
    </CHAPTER>
    <CHAPTER cnumber="2">
      <VERS vnumber="1">Awo olunaku lwa Pentekoote bwe lwatuuka, bonna baali wamu mu kifo kimu.</VERS>
      <VERS vnumber="2">Amangu ago okuwuuma ne kuba mu ggulu ng'empewo ewuuma n'amaanyi, ne kujjuza ennyumba yonna mwe baali batudde.</VERS>
      <VERS vnumber="3">Ne kulabika ku bo ennimi ng'ez'omuliro nga zeeyawuddemu: buli lulimi ne lutuula ku muntu.</VERS>
      <VERS vnumber="4">Bonna ne bajjula Omwoyo Omutukuvu, ne batanula okwogera ennimi endala, nga Omwoyo bwe yabawa okuzoogera.</VERS>
      <VERS vnumber="5">Waaliwo mu Yerusaalemi Abayudaaya nga batudde, abantu abeegendereza, abaava mu buli ggwanga ly'abantu wansi w'eggulu.</VERS>
      <VERS vnumber="6">Okuwuuma okwo bwe kwabaawo, ekibiina ne kiku&#331;&#331;aana ne kisamaalirira, kubanga baawulira buli muntu nga boogera mu lulimi lw'ewaabwe,</VERS>
      <VERS vnumber="7">Ne bawuniikirira bonna, ne beewuunya, nga boogera nti Laba, bano bonna aboogera si Bagaliraaya.</VERS>
      <VERS vnumber="8">Era kiki ffe buli muntu okuwulira olulimi lw'ewaffe gye twazaalibwa?</VERS>
      <VERS vnumber="9">Abapaazi n'Abameedi, n'Abeeramiti, n'abali mu Mesopotamiya, mu Buyudaaya ne Kapadokiya, mu Ponto ne mu Asiya,</VERS>
      <VERS vnumber="10">mu Fulugiya ne mu Panfuliya, mu Misiri ne mu nsi ez'e Libuwa eziriraanye Kuleene, n'Abaruumi abagenyi, Abayudaaya n'abakyufu,</VERS>
      <VERS vnumber="11">Abakuleete n'Abawalabu, tuwulira bano nga boogera mu nnimi zaffe eby'ekitalo ebya Katonda.</VERS>
      <VERS vnumber="12">Bonna ne beewuunya ne babuusabuusa ne bagambagana nti Amakulu gaakyo kiki kino?</VERS>
      <VERS vnumber="13">Naye abalala ne babasekerera ne bagamba nti Batamidde omwenge omusu.</VERS>
      <VERS vnumber="14">Naye Peetero bwe yayimirira ne bali ekkumi n'omu, n'ayogerera waggulu n&#8217;abagamba nti Abasajja Abayudaaya n'abatuula mu Yerusaalemi mwenna, mutegeere kino, mutegere amatu ebigambo byange.</VERS>
      <VERS vnumber="15">Kubanga bano tebatamidde, nga mmwe bwe mulowooza; kubanga ye ssaawa ey'okusatu ey'emisana.</VERS>
      <VERS vnumber="16">Naye bino bye byayogerwa nnabbi Yoweeri nti</VERS>
      <VERS vnumber="17">Olulituuka mu nnaku ez'oluvannyuma, bw'ayogera Katonda, Ndifuka ku omwoyo gwange ku balina omubiri bonna: Batabani bammwe ne bewala bammwe baliragula, N'abalenzi bammwe baliraba okwolesebwa, N'abakadde bammwe baliroota ebirooto:</VERS>
      <VERS vnumber="18">Weewaawo, ne ku baddu bange n'abazaana bange mu nnaku ziri Ndibafukira ku Mwoyo gwange, baliragula.</VERS>
      <VERS vnumber="19">Ndireeta eby'ekitalo mu ggulu waggulu N'obubonero mu nsi wansi, Omusaayi n'omuliro n'okunyooka kw'omukka.</VERS>
      <VERS vnumber="20">Enjuba erifuuka ekizikiza, N'omwezi okuba omusaayi, Olunaku lwa Mukama Olukulu olulitenderezebwa nga terunnaba kujja.</VERS>
      <VERS vnumber="21">Olulituuka buli alisaba erinnya lya Mukama alirokoka.</VERS>
      <VERS vnumber="22">Abasajja Abaisiraeri, muwulire bigambo bino. Yesu Omunazaaleesi, omuntu eyabalagibwa Katonda mu bigambo eby'amaanyi n'eby'amagero n'obubonero, Katonda bye yamukozanga wakati mu mmwe, nga mmwe bwe mumanyi;</VERS>
      <VERS vnumber="23">oyo bwe yaweebwayo nga Katonda bwe yasooka okuteesa n'okumanya, mwamutwala ne mumukomerera n'emikono gy'abantu ababi, ne mumutta.</VERS>
      <VERS vnumber="24">Naye oyo Katonda yamuzuukiza, bwe yasumulula okulumwa kw'okufa: kubanga tekwayinza kumunyweza.</VERS>
      <VERS vnumber="25">Kubanga Dawudi amwogerako nti Nnalaba Mukama ennaku zonna mu maaso gange, Kubanga ali ku mukono gwange ogwa ddyo, nneme okusagaasagana.</VERS>
      <VERS vnumber="26">Omutima gwange kyegwava gwesiima, olulimi lwange ne lusanyuka; Era n'omubiri gwange gunaabeeranga mu ssuubi:</VERS>
      <VERS vnumber="27">Kubanga tolindeka bulamu bwange mu Magombe, So toliwaayo Mutukuvu wo kuvunda.</VERS>
      <VERS vnumber="28">Wanjigiriza amakubo g'obulamu; Olinjijuza essanyu n'amaaso go.</VERS>
      <VERS vnumber="29">Abasajja ab'oluganda, nnyinza okwogerera n'obuvumu mu maaso gammwe ebya jjajjaffe omukulu Dawudi nti yafa n'aziikibwa, n'amalaalo ge gali waffe ne kaakano.</VERS>
      <VERS vnumber="30">Kale, bwe yali nnabbi, bwe yamanya nga Katonda yamulayirira ekirayiro, nti mu bazzukulu b'omu ntumbwe ze alituuzaako omuntu ku ntebe ye;</VERS>
      <VERS vnumber="31">bwe yalaba olubereberye, n'ayogera ku kuzuukira kwa Kristo nga teyalekebwa mu Magombe so nga n'omubiri gwe tegwavunda.</VERS>
      <VERS vnumber="32">Yesu oyo Katonda yamuzuukiza, fenna ffe bajulirwa.</VERS>
      <VERS vnumber="33">Awo bwe yalinnyisibwa ku mukono ogwa ddyo ogwa Katonda, n'aweebwa okusuubiza kw'Omwoyo Omutukuvu eri Kitaawe, afuse kino kye mulabye kaakano kye muwulidde.</VERS>
      <VERS vnumber="34">Kubanga Dawudi teyalinnya mu ggulu, naye yayogera yennyini nti Mukama yagamba Mukama wange nti Tuula ku mukono gwange ogwa ddyo,</VERS>
      <VERS vnumber="35">Okutuusa lwe nditeeka abalabe bo okuba entebe y'ebigere byo.</VERS>
      <VERS vnumber="36">Kale mazima bamanye ennyumba yonna eya Isiraeri nti Katonda yamufuula Mukama era Kristo, Yesu oyo gwe mwakomerera.</VERS>
      <VERS vnumber="37">Awo bwe baawulira ebyo emitima gyabwe ne gibaluma, ne bagamba Peetero n'abatume abalala nti Abasajja ab'oluganda, tunaakola tutya?</VERS>
      <VERS vnumber="38">Peetero n'abagamba nti Mwenenye, mubatizibwe buli muntu mu mmwe okuyingira mu linnya lya Yesu Kristo okuggibwako ebibi byammwe, munaaweebwa ekirabo gwe Mwoyo Omutukuvu.</VERS>
      <VERS vnumber="39">Kubanga okusuubizibwa kwammwe era kwa baana bammwe n'abo bonna abali ewala, bonna abaliyitibwa Mukama Katonda waffe.</VERS>
      <VERS vnumber="40">Era n'abategeeza mu bigambo ebirala bingi n'ababuulirira ng'agamba nti Mulokolebwe mu mirembe gino egyakyama.</VERS>
      <VERS vnumber="41">Awo abakkiriza ekigambo kye ne babatizibwa: ne bongerwako ku lunaku luli abantu ng'enkumi ssatu.</VERS>
      <VERS vnumber="42">Ne baba nga banyiikiriranga okuyigirizibwa kw'abatume, ne mu kusseekimu, ne mu kumenya emigaati ne mu kusaba.</VERS>
      <VERS vnumber="43">Buli muntu n'atya: eby'amagero bingi n'obubonero ne bikolebwanga abatume.</VERS>
      <VERS vnumber="44">Bonna abakkiriza baali wamu, ne baba nga bassa kimu mu byonna,</VERS>
      <VERS vnumber="45">eby'obugagga byabwe n'ebintu bye baali nabyo ne babitunda ne bagabiranga bonna nga buli muntu bwe yali yeetaaga.</VERS>
      <VERS vnumber="46">Nabo nga banyiikiriranga bulijjo n'omwoyo gumu mu yeekaalu, nga bamenya emigaati mu nnyumba eka, ne balyanga emmere n'essanyu n'omutima ogutalina bukuusa,</VERS>
      <VERS vnumber="47">nga batenderezanga Katonda, nga basiimibwanga abantu bonna. Mukama n'abongerangako bulijjo abaalokokanga.</VERS>
    </CHAPTER>
    <CHAPTER cnumber="3">
      <VERS vnumber="1">Awo Peetero ne Yokaana ne balinnya mu yeekaalu mu ssaawa ey'okusabiramu, essaawa ey'omwenda.</VERS>
      <VERS vnumber="2">Waaliwo omuntu omulema okuva mu lubuto lwa nnyina yali asituliddwa, gwe baateekanga bulijjo ku luggi lwa yeekaalu olwayitibwanga Olulungi, okusabanga effeeza abaayingiranga mu yeekaalu.</VERS>
      <VERS vnumber="3">Oyo bwe yalaba Peetero ne Yokaana nga bagenda okuyingira mu yeekaalu n'asaba okuweebwa effeeza.</VERS>
      <VERS vnumber="4">Peetero awamu ne Yokaana ne bamwekaliriza amaaso, Peetero n'agamba nti Tutunuulire.</VERS>
      <VERS vnumber="5">N'abawulira, ng'alowooza nti banaamuwa ekintu.</VERS>
      <VERS vnumber="6">Naye Peetero n'agamba nti Effeeza ne zaabu sibirina; naye kye nnina kye nkuwa: mu linnya lya Yesu Kristo Omunazaaleesi, tambula.</VERS>
      <VERS vnumber="7">N'amukwata ku mukono ogwa ddyo n'amuyimusa. Amangu ago ebigere bye n'obukongovvule ne bifuna amaanyi:</VERS>
      <VERS vnumber="8">n'agolokoka mangu n'ayimirira n'atambula, n'ayingira nabo mu yeekaalu ng'atambula ng'abuuka ng'atendereza Katonda.</VERS>
      <VERS vnumber="9">Abantu bonna ne bamulaba ng'atambula ng'atendereza Katonda,</VERS>
      <VERS vnumber="10">ne bamutegeera nga ye wuuyo eyatuulanga ku luggi Olulungi olwa yeekaalu okusabirizanga effeeza, ne bawuniikirira nnyo n'okwewuunya olw'ekyo ekimukoleddwa.</VERS>
      <VERS vnumber="11">Bwe yali ng'akyekutte Peetero ne Yokaana, ekibiina kyonna ne baddukana gye baali ne baku&#331;&#331;aanira mu kisasi ekiyitibwa ekya Sulemaani nga beewuunya nnyo.</VERS>
      <VERS vnumber="12">Awo Peetero bwe yalaba n'addamu ekibiina nti Abasajja Abaisiraeri, kiki ekibeewuunyisa bino? Mutwekaliririza ki amaaso ng'amaanyi gaffe ffe oba kutya kwaffe Katonda bye bimutambuzizza oyo?</VERS>
      <VERS vnumber="13">Katonda wa Ibulayimu era owa Isaaka era owa Yakobo, Katonda wa bajjajjaffe, yagulumiza Mulenzi we Yesu, gwe mwawaayo ne mumwegaanira mu maaso ga Piraato, bwe yamalirira okumuta.</VERS>
      <VERS vnumber="14">Naye mmwe ne mwegaana Omutukuvu era Omutuukirivu, ne mwagala okuweebwa omussi,</VERS>
      <VERS vnumber="15">ne mutta Omukulu w'obulamu; oyo Katonda yamuzuukiza mu bafu: ffe bajulirwa baakyo.</VERS>
      <VERS vnumber="16">Era olw'okukkiriza erinnya lye oyo gwe mulaba gwe mumanyi erinnya lye limuwadde amaanyi, n'okukkiriza okuli mu oyo kumuwadde obulamu buno obutuukiridde mu maaso gammwe mwenna.</VERS>
      <VERS vnumber="17">Kale kaakano, ab'oluganda, mmanyi nga mwakola nga temumanyi, nga n'abakulu bammwe.</VERS>
      <VERS vnumber="18">Naye Katonda bye yabuulira edda mu kamwa ka bannabbi bonna nga Kristo we alibonyaabonyezebwa, yabituukiriza bw'atyo.</VERS>
      <VERS vnumber="19">Kale mwenenye, mukyuke, ebibi byammwe bisangulibwe, ebiro eby'okuwummuzibwa mu maaso ga Mukama bituuke;</VERS>
      <VERS vnumber="20">naye atume Kristo eyabaawulirwa edda, ye Yesu,</VERS>
      <VERS vnumber="21">eyagwanyizibwa okutwalibwa mu ggulu okutuusa mu biro eby'okulongoosezaamu byonna, Katonda bye yayogereranga mu kamwa ka bannabbi be abatukuvu abaaliwo okuva ku lubereberye.</VERS>
      <VERS vnumber="22">Musa yagamba nti Mukama Katonda alibayimiririza nnabbi aliva mu baganda bammwe nga nze; oyo mumuwuliranga byonna by'alibagamba.</VERS>
      <VERS vnumber="23">Olulituuka buli mwoyo ogutawulira nnabbi oli gulizikirizibwa mu ggwanga.</VERS>
      <VERS vnumber="24">Weewaawo ne bannabbi bonna n'abo okuva ku Samwiri n'abo abaamuddirira, bonna abaayogeranga, baabuuliranga eby'ennaku zino.</VERS>
      <VERS vnumber="25">Mmwe muli baana ba bannabbi, era ab'endagaano Katonda gye yalagaana ne bajjajjammwe, ng'agamba Ibulayimu nti Ne mu zzadde lyo ebika byonna eby'ensi mwe biriweerwa omukisa.</VERS>
      <VERS vnumber="26">Okusooka gye muli Katonda, bwe yamala okuzuukiza Mulenzi we n'amutuma gye muli abawe omukisa, ng'akyusa buli muntu mu bibi byammwe.</VERS>
    </CHAPTER>
    <CHAPTER cnumber="4">
      <VERS vnumber="1">Bwe baali nga boogera n'ekibiina, ne bajja gye baali bakabona n'omukulu wa yeekaalu n'Abasaddukaayo,</VERS>
      <VERS vnumber="2">nga banakuwadde nnyo kubanga baayigiriza ekibiina era baabuulira ku bwa Yesu okuzuukira mu bafu.</VERS>
      <VERS vnumber="3">Ne babassaako emikono ne babassa mu kkomera okutuusa enkya: kubanga bwali buwungedde.</VERS>
      <VERS vnumber="4">Naye abamu bangi abaawulira ekigambo ne bakkiriza, omuwendo gw'abasajja ne baba ng'enkumi ttaano.</VERS>
      <VERS vnumber="5">Awo bwe bwakya enkya abakulu n'abakadde n'abawandiisi ne baku&#331;&#331;aanira mu Yerusaalemi:</VERS>
      <VERS vnumber="6">ne Ana kabona asinga obukulu, ne Kayaafa ne Yokaana ne Alegeezanda, ne bonna ab'ekika kya kabona asinga obukulu:</VERS>
      <VERS vnumber="7">ne babateeka wakati, ne babuuza nti Maanyi ki oba linnya ki eribakoza mmwe ebyo?</VERS>
      <VERS vnumber="8">Awo Peetero bwe yajjula Omwoyo Omutukuvu, n'abagamba nti Abakulu b'abantu n'abakadde,</VERS>
      <VERS vnumber="9">bwe tubuulirizibwa leero olw'okukola obulungi omuntu omulwadde, ekimuwonyezza;</VERS>
      <VERS vnumber="10">mutegeere mwenna n'ekibiina kyonna eky'Abaisiraeri nti mu linnya lya Yesu Kristo Omunazaaleesi, gwe mwakomerera mmwe, Katonda gwe yazuukiza mu bafu, ku bw'oyo ono ayimiridde nga mulamu mu maaso gammwe.</VERS>
      <VERS vnumber="11">Oyo lye jjinja eryanyoomebwa mmwe abazimbi, erifuuse ekkulu ery'oku nsonda.</VERS>
      <VERS vnumber="12">So tewali mu mulala bulokozi, kubanga tewali na linnya ddala wansi w'eggulu eryaweebwa abantu eritugwanira okutulokola.</VERS>
      <VERS vnumber="13">Awo bwe baalaba obugumu bwa Peetero ne Yokaana, ne babategeera okuba abantu abatamanyi kusoma era abataayigirizibwa nnyo, ne beewuunya, ne babeetegereza nga baali wamu ne Yesu.</VERS>
      <VERS vnumber="14">Era bwe baalaba omuntu eyawonyezebwa ng'ayimiridde nabo, tebaalina kya kuddamu.</VERS>
      <VERS vnumber="15">Naye ne balagira bave mu lukiiko, ne basala amagezi bokka nga bagamba nti</VERS>
      <VERS vnumber="16">Tunaakola tutya abantu bano? Kubanga bakoze akabonero akayatiikiridde, ekigambo ekyo kimanyiddwa abantu bonna abatuula mu Yerusaalemi, so tetuyinza kukyegaana.</VERS>
      <VERS vnumber="17">Naye kireme okwongeranga okubuna mu bantu, tubakange balemenga okwogera mu linnya eryo n'omuntu yenna yenna.</VERS>
      <VERS vnumber="18">Ne babayita ne babalagira balemenga okwogera n'akatono newakubadde okuyigirizanga mu linnya lya Yesu.</VERS>
      <VERS vnumber="19">Naye Peetero ne Yokaana ne baddamu ne babagamba nti Oba nga kirungi mu maaso ga Katonda okuwulira mmwe okusinga Katonda, mwogere;</VERS>
      <VERS vnumber="20">kubanga ffe tetuyinza kulema kwogeranga bye twalaba bye twawulira.</VERS>
      <VERS vnumber="21">Nabo, oluvannyuma lw'okwongera okubakanga, baabata, nga tebalaba kye banaabalanga okubabonereza, olw'ekibiina; kubanga bonna baali batendereza Katonda olw'ekyo ekikoleddwa.</VERS>
      <VERS vnumber="22">Kubanga obukulu bwe yali ayise mu myaka amakumi ana omuntu eyakolerwa akabonero kano ak'okuwonyezebwa.</VERS>
      <VERS vnumber="23">Bwe baateebwa ne bagenda mu kibiina kyabwe, ne bategeeza byonna bye bagambiddwa bakabona abakulu n'abakadde.</VERS>
      <VERS vnumber="24">Nabo bwe baawulira ne bayimusa eddoboozi lyabwe n'omwoyo gumu eri Katonda, ne bagamba nti Mukama, ggwe eyakola eggulu n'ensi n'ennyanja n'ebirimu byonna,</VERS>
      <VERS vnumber="25">ggwe eyayogerera ku bw'Omwoyo Omutukuvu mu kamwa ka jjajjaffe Dawudi mulenzi wo nti Ab'amawanga kiki ekibeesazizza akajegere, N'ebika birowoozezza ebitaliimu?</VERS>
      <VERS vnumber="26">Bakabaka b'ensi baasimba ennyiriri, N'abakulu baaku&#331;&#331;aanira wamu Ku Mukama ne ku Kristo we:</VERS>
      <VERS vnumber="27">Kubanga mazima baaku&#331;&#331;aanira mu kibuga muno ku Mulenzi wo omutukuvu Yesu, gwe wafukako amafuta, Kerode ne Pontio Piraato wamu n'ab'amawanga n'ebika bya Isiraeri,</VERS>
      <VERS vnumber="28">bakole byonna omukono gwo n'okuteesa kwo bye byalagira edda okubaawo.</VERS>
      <VERS vnumber="29">Kale kaakano, Mukama, laba okukanga kwabwe, owe abaddu bo bagume nnyo okwogeranga ekigambo kyo,</VERS>
      <VERS vnumber="30">bw'ogolola omukono gwo owonye, n'obubonero n'amagero bikolebwenga mu linnya lya Mulenzi wo omutukuvu Yesu.</VERS>
      <VERS vnumber="31">Bwe baamala okusaba, mu kifo we baaku&#331;&#331;aanira ne wakankana; bonna ne bajjula Omwoyo Omutukuvu, ne boogera ekigambo kya Katonda n'obuvumu.</VERS>
      <VERS vnumber="32">N'ekibiina kyabwe abakkiriza baalina omutima gumu n'emmeeme emu; so tewaali n'omu eyayogeranga nti ekintu ky'alina kye kikye yekka, naye byonna baabanga nabyo mu bumu.</VERS>
      <VERS vnumber="33">N'amaanyi mangi abatume ne boogeranga okutegeeza kwabwe okw'okuzuukira kwa Mukama waffe Yesu. N'ekisa kingi ne kibeeranga ku bo bonna.</VERS>
      <VERS vnumber="34">Kubanga tewaali mu bo eyeetaaganga; kubanga bonna abaalina ensuku oba ennyumba baazitundanga ne baleeta omuwendo gwazo ezaatundibwanga,</VERS>
      <VERS vnumber="35">ne baguteeka ku bigere by'abatume: ne bagabiranga buli muntu nga bwe yeetaaganga.</VERS>
      <VERS vnumber="36">Ne Yusufu abatume gwe baayita Balunabba (okutegeezebwa kwalyo nti) Mwana wa ssannyu Omuleevi, eyazaalirwa e Kupulo,</VERS>
      <VERS vnumber="37">yalina ennimiro, n'agitunda n'aleeta effeeza n'agiteeka ku bigere by'abatume.</VERS>
    </CHAPTER>
    <CHAPTER cnumber="5">
      <VERS vnumber="1">Naye omuntu erinnya lye Ananiya ne Safira mukazi we n'atunda ebibye,</VERS>
      <VERS vnumber="2">ne yeeterekerako ku muwendo, mukazi we naye ng'amanyi, n'aleetako kitundu butundu n'ateeka ku bigere by'abatume.</VERS>
      <VERS vnumber="3">Naye Peetero n'agamba nti Ananiya, Setaani akujjulizza ki omutima gwo okulimba Omwoyo Omutukuvu, ne weeterekerako ku muwendo gw'ennimiro?</VERS>
      <VERS vnumber="4">Bwe yali eyo, teyali yiyo? Era bwe yamala okutundibwa, teyali mu buyinza bwo? Kiki ekikuteesezza mu mutima okukola bw'oti? Tolimbye bantu, naye Katonda.</VERS>
      <VERS vnumber="5">Ananiya bwe yawulira ebigambo ebyo, n'agwa n'atondoka. Entiisa nnyingi n'ekwata bonna abaawulira ebyo.</VERS>
      <VERS vnumber="6">Abalenzi ne bayimuka ne bamuzinga, ne bamutwala ne bamuziika.</VERS>
      <VERS vnumber="7">Awo olwatuuka waali wayiseewo essaawa ssatu mukazi we naye n'ayingira nga tamanyi bwe bibadde.</VERS>
      <VERS vnumber="8">Peetero n'amuddamu nti Mbuulira, mwatunda ennimiro omuwendo bwe gutyo? N'agamba nti Weewaawo, bwe guti.</VERS>
      <VERS vnumber="9">Naye Peetero n'amugamba nti Kiki ekibatabaganyizza okukema Omwoyo gwa Mukama? Laba, ebigere byabwe abaziise balo biri ku luggi, banaakutwala naawe.</VERS>
      <VERS vnumber="10">Amangu ago n'agwa ku bigere bye, n'atondoka: abalenzi bwe baayingira ne bamusanga ng'afudde, ne bamutwala ne bamuziika wamu ne bba.</VERS>
      <VERS vnumber="11">Entiisa nnene n'ekwata ekkanisa yonna ne bonna abaawulira ebyo.</VERS>
      <VERS vnumber="12">Obubonero n'eby'amagero bingi ne bikolebwanga n'emikono gy'abatume mu bantu; bonna baali mu kisasi kya Sulemaani n'omwoyo gumu.</VERS>
      <VERS vnumber="13">So n'abalala tewaali n'omu eyaya&#331;&#331;anga okwegatta nabo; naye abantu ne babagulumizanga;</VERS>
      <VERS vnumber="14">abakkiriza ne beeyongeranga okwegatta ne Mukama waffe, bangi abasajja n'abakazi;</VERS>
      <VERS vnumber="15">n'okuleeta ne baleetanga mu makubo abalwadde ne babateekanga ku mikeeka ne ku bitanda, Peetero bw'anajja ekisiikirize kye kituuke ku bamu.</VERS>
      <VERS vnumber="16">Era ebibiina ne biku&#331;&#331;aananga nga biva mu bibuga ebiriraanye Yerusaalemi, nga baleeta abalwadde n'abaali babonyaabonyezebwa dayimooni; ne bawonyezebwanga bonna.</VERS>
      <VERS vnumber="17">Naye n'ayimuka kabona asinga obukulu ne bonna abaali naye (kye kitundu eky'Abasaddukaayo), ne bajjula obuggya,</VERS>
      <VERS vnumber="18">ne bakwata abatume ne babateeka mu kkomera ly'abantu bonna.</VERS>
      <VERS vnumber="19">Naye malayika wa Mukama ekiro n'aggulawo enzigi ez'ekkomera, n'abafulumya, n'agamba nti</VERS>
      <VERS vnumber="20">Mugende, muyimirire, mubuulire mu yeekaalu abantu ebigambo byonna eby'obulamu buno.</VERS>
      <VERS vnumber="21">Bwe baawulira ne bayingira mu yeekaalu mu matulutulu, ne bayigiriza. Naye kabona asinga obukulu n'ajja n'abaali naye, n'ayita olukiiko n'abakadde bonna ab'abaana ba Isiraeri, n'atuma mu kkomera okubaleeta.</VERS>
      <VERS vnumber="22">Naye abaami abaagenda tebaabasanga mu kkomera, ne bakomawo, ne boogera</VERS>
      <VERS vnumber="23">nga bagamba nti Ekkomera tusanze nga lisibiddwa bulungi ddala n'abakuumi nga bayimiridde ku nzigi; naye bwe tugguddewo, tetusanzeemu muntu.</VERS>
      <VERS vnumber="24">Bwe baawulira ebigambo ebyo omukulu wa yeekaalu ne bakabona abakulu, ne basoberwa mu bweraliikirivu bwabwe ekigambo kino nga bwe kijja okubuna.</VERS>
      <VERS vnumber="25">Omuntu n'ajja n'ababuulira nti Laba, abantu bali be mwateese mu kkomera bali mu yeekaalu bayimiridde nga bayigiriza abantu.</VERS>
      <VERS vnumber="26">Awo omukulu n'abaami ne bagenda ne babaleeta, si lwa maanyi, kubanga baali batya abantu baleme okubakuba amayinja.</VERS>
      <VERS vnumber="27">Ne babaleeta ne babateeka mu maaso g'olukiiko. Kabona asinga obukulu n'ababuuza</VERS>
      <VERS vnumber="28">ng'agamba nti Okulagira twabalagira obutayigirizanga mu linnya eryo: era, laba, mujjuzizza Yerusaalemi okuyigiriza kwammwe, ne mwagala okuleeta ku ffe omusaayi gw'omuntu oyo.</VERS>
      <VERS vnumber="29">Naye Peetero n'abatume ne baddamu ne bagamba nti Kigwana okuwulira Katonda okusinga abantu.</VERS>
      <VERS vnumber="30">Katonda wa bajjajjaffe yazuukiza Yesu gwe mwatta mmwe bwe mwamuwanika ku muti.</VERS>
      <VERS vnumber="31">Oyo Katonda yamulinnyisa ku mukono gwe ogwa ddyo okubeera omukulu era omulokozi, okuwaayo eri Isiraeri okwenenya n'okuggibwako ebibi:</VERS>
      <VERS vnumber="32">naffe ffe bajulirwa b'ebigambo ebyo, era n'Omwoyo Omutukuvu, Katonda gwe yawa abamugondera.</VERS>
      <VERS vnumber="33">Naye bo bwe baawulira ne balumwa nnyo, ne baagala okubatta.</VERS>
      <VERS vnumber="34">Naye omuntu n'ayimirira mu lukiiko, Omufalisaayo, erinnya lye Gamalyeri, omuyigiriza w'amateeka, alina ekitiibwa mu bantu bonna, n'alagira bazze abasajja ebweru akaseera:</VERS>
      <VERS vnumber="35">n'abagamba nti Abasajja Abaisiraeri, mwekuume eby'abantu bano, kye mugenda okubakolako.</VERS>
      <VERS vnumber="36">Kubanga edda mu biro ebyayita Syuda yagolokoka ng'agamba nti ye muntu omukulu, abantu nga bikumi bina ne beegatta naye: n'attibwa, bonna abaamuwulira ne basaasaana, emirerembe ne gikoma.</VERS>
      <VERS vnumber="37">Oluvannyuma lwe n'agolokoka Yuda Omugaliraaya mu nnaku ez'okuwandiikibwa, n'atwala ekibiina okumugoberera: n'oyo n'abula, bonna abaamuwulira ne basaasaana.</VERS>
      <VERS vnumber="38">Ne kaakano mbagamba nti Mwebalame abantu bano, mubaleke: kubanga okuteesa kuno n'omulimu guno oba nga bivudde mu bantu, birizikirira;</VERS>
      <VERS vnumber="39">naye oba nga bya Katonda, temuyinza kubizikiriza; muleme okulabika ng'abalwana ne Katonda.</VERS>
      <VERS vnumber="40">Ne bamuwulira: ne bayita abatume, ne babakuba, ne balagira obutayogeranga mu linnya lya Yesu, ne babata.</VERS>
      <VERS vnumber="41">Awo ne bava mu maaso g'olukiiko nga basanyuka kubanga basaanyizibbwa okukwatibwa ensonyi olw'Erinnya.</VERS>
      <VERS vnumber="42">Buli lunaku mu yeekaalu ne mu nnyumba eka tebaayosanga kuyigirizanga n'okubuuliranga Yesu nga ye Kristo.</VERS>
    </CHAPTER>
    <CHAPTER cnumber="6">
      <VERS vnumber="1">Awo mu nnaku ezo, abayigirizwa bwe beeyongera obungi, ne wabaawo okwemulugunya mu Bakerenisiti ku Baebbulaniya, kubanga bannamwandu baabwe baabafissanga mu kuweereza okwa bulijjo.</VERS>
      <VERS vnumber="2">Ekkumi n'ababiri ne bayita ekibiina ky'abayigirizwa, ne bagamba nti Tekiwooma ffe okulekanga ekigambo kya Katonda okuweerezanga ku mmeeza.</VERS>
      <VERS vnumber="3">Kale, ab'oluganda, mulonde abantu mu mmwe abasiimibwa musanvu, abajjudde Omwoyo Omutukuvu n'amagezi, be tunaateeka ku mulimu guno;</VERS>
      <VERS vnumber="4">naye ffe tunaanyiikiranga mu kusaba n'okuweereza ekigambo.</VERS>
      <VERS vnumber="5">Ekigambo ekyo ne kisiimibwa mu maaso g'ekibiina kyonna; ne balonda Suteefano, omuntu eyajjula okukkiriza n'Omwoyo Omutukuvu, ne Firipo, ne Pulokolo, ne Nikanoli, ne Timooni, ne Pammena, ne Nikolaawo, omukyufu ow'e Antiyokiya;</VERS>
      <VERS vnumber="6">ne babateeka mu maaso g'abatume; ne basaba, ne babassaako emikono.</VERS>
      <VERS vnumber="7">Ekigambo kya Katonda ne kibuna; omuwendo gw'abayigirizwa mu Yerusaalemi ne gweyongerako nnyo; ekibiina kinene ekya bakabona ne bagondera okukkiriza.</VERS>
      <VERS vnumber="8">Suteefano bwe yajjula ekisa n'amaanyi n'akolanga amagero n'obubonero obunene mu bantu.</VERS>
      <VERS vnumber="9">Naye ne bayimuka abantu abamu ab'ekku&#331;&#331;aaniro eriyitibwa ery'Abalibettino, n'ery'Abakuleene n'ery'Abalegezanderiya n'ery'Abakirukiya n'ery'Abasiya, nga bawakana ne Suteefano:</VERS>
      <VERS vnumber="10">so tebaayinza kusobola magezi n'Omwoyo bye yayogeza.</VERS>
      <VERS vnumber="11">Awo ne baweerera abantu abaagamba nti Twawulira oyo ng'ayogera ebigambo eby'okuvuma Musa ne Katonda.</VERS>
      <VERS vnumber="12">Ne bakubiriza abantu, n'abakadde n'abawandiisi, ne bajja gy'ali, ne bamukwata, ne bamutwala mu lukiiko,</VERS>
      <VERS vnumber="13">ne bayimiriza abajulirwa ab'obulimba abaagamba nti Omuntu oyo taleka kwogera bigambo ku kifo kino ekitukuvu n'amateeka:</VERS>
      <VERS vnumber="14">kubanga twamuwulira ng'agamba nti Yesu Omunazaaleesi oyo alizikiriza ekifo kino, aliwaanyisa n'empisa ze twaweebwa Musa.</VERS>
      <VERS vnumber="15">Bwe baamwekaliriza amaaso, bonna abaali batudde mu lukiiko ne bamulaba amaaso ge nga gafaanana ng'aga malayika.</VERS>
    </CHAPTER>
    <CHAPTER cnumber="7">
      <VERS vnumber="1">Kabona asinga obukulu n'ayogera nti Ebyo bwe biri bwe bityo?</VERS>
      <VERS vnumber="2">Suteefano n'agamba nti Abasajja ab'oluganda era bassebo, muwulire. Katonda ow'ekitiibwa yalabikira jjajjaffe Ibulayimu ng'ali e Mesopotamiya, nga tannabeera Kalani,</VERS>
      <VERS vnumber="3">n'amugamba nti Va mu nsi yannyo ne mu kika kyo, ogende mu nsi gye ndikulaga.</VERS>
      <VERS vnumber="4">Awo n'ava mu nsi y'Abakaludaaya, n'abeera mu Kalani: oluvannyuma kitaawe bwe yamala okufa, n'amuggyayo n'amuleeta mu nsi eno mwe mutudde mmwe kaakano;</VERS>
      <VERS vnumber="5">so teyamuwa butaka muno newakubadde awalinnyibwa ekigere: n'asuubiza okugimuwa okugirya, ye n'ezzadde lye oluvannyuma lwe, nga tannaba na mwana.</VERS>
      <VERS vnumber="6">Katonda n'ayogera bw'ati ng'ezzadde lye baliba bagenyi mu nsi y'abalala; balibafuula abaddu, balibakolera obubi emyaka bikumi bina.</VERS>
      <VERS vnumber="7">N'eggwanga eriribafuula abaddu nze ndisala omusango gwalyo, bwe yayogera Katonda: n'oluvannyuma balivaayo balinsinziza mu kifo kino.</VERS>
      <VERS vnumber="8">N'amuwa endagaano ey'okukomola: awo Ibulayimu n'azaala Isaaka, n'amukomolera ku lunaku olw'omunaana: ne Isaaka n'azaala Yakobo: ne Yakobo n'azaala bajjajja abakulu ekkumi n'ababiri.</VERS>
      <VERS vnumber="9">Bajjajja abakulu bwe baakwatirwa Yusufu obuggya ne bamutunda mu Misiri. Katonda n'abeeranga naye,</VERS>
      <VERS vnumber="10">n'amulokola mu nnaku ze zonna, n'amuwa okuganja n'amagezi mu maaso ga Falaawo kabaka w&#8217;e Misiri, n'amufuula omufuzi mu Misiri ne mu nnyumba ye yonna.</VERS>
      <VERS vnumber="11">Enjala n'egwa ku nsi yonna ey'e Misiri n'eya Kanani, n'ellnaku nnyingi, so ne batalaba mmere bajjajjaffe.</VERS>
      <VERS vnumber="12">Naye Yakobo bwe yawulira ng'emmere enkalu eri Misiri, n'atuma bajjajjaffe omulundi ogw'olubereberye:</VERS>
      <VERS vnumber="13">n'omulundi ogw'okubiri Yusufu baganda be ne bamutegeera: ekika kya Yusufu ne kimanyibwa Falaawo.</VERS>
      <VERS vnumber="14">Yusufu n'atuma n'ayita Yakobo kitaawe ne baganda be bonna, abantu nsanvu mu bataano.</VERS>
      <VERS vnumber="15">Yakobo n'akkirira e Misiri, n'afiirayo, ye ne bajjajjaffe;</VERS>
      <VERS vnumber="16">ne batwalibwa e Sekemu; ne baziikibwa mu ntaana Ibulayimu gye yagula omuwendo gw'effeeza ku baana ba Kamoli mu Sekemu.</VERS>
      <VERS vnumber="17">Naye ng'ebiro eby'okusuubiza bwe byali okumpi, Katonda kwe yayatulira Ibulayimu, abantu ne beeyongera ne baala mu Misiri,</VERS>
      <VERS vnumber="18">okutuusa kabaka omulala lwe yabaawo ku Misiri ataamanya Yusufu.</VERS>
      <VERS vnumber="19">Oyo bwe yasalira amagezi eggwanga lyaffe, n'akola obubi bajjajjaffe, ng'abasuuzanga abaana baabwe abawere baleme okubeera abalamu.</VERS>
      <VERS vnumber="20">Mu biro ebyo Musa n'azaalibwa, n'abeera mulungi eri Katonda, ne bamuliisiza emyezi esatu mu nnyumba ya kitaawe.</VERS>
      <VERS vnumber="21">Bwe yasuulibwa, muwala wa Falaawo n'amutwala n'amulera ng'omwana we.</VERS>
      <VERS vnumber="22">Musa n'ayigirizibwa mu magezi gonna ag'e Misiri; n'abeera wa maanyi mu bigambo bye ne mu bikolwa bye.</VERS>
      <VERS vnumber="23">Naye obukulu bwe yali alitera okutuusa emyaka amakumi ana, n'alowooza mu mutima gwe okulaba baganda be, abaana ba Isiraeri.</VERS>
      <VERS vnumber="24">Bwe yalaba omuntu akolwa obubi, n'amutaasa, n'amuwoolera eggwanga omuntu eyali akolwa obubi, n'akuba Omumisiri.</VERS>
      <VERS vnumber="25">N'alowooza nti baganda be banaategeera nga Katonda agenda okubawa obulokozi mu mikono gye: naye tebaategeera.</VERS>
      <VERS vnumber="26">Nate ku lunaku olw'okubiri n'abasanga nga balwana, n'agezaako okubatabaganya, ng'agamba nti Abasajja, mmwe muli ba luganda: kiki ekibakoza obubi mwekka na mwekka?</VERS>
      <VERS vnumber="27">Naye oli eyali akola munne obubi n'amusindika eri, ng'agamba nti Ani eyakufuula ggwe omukulu n'omulamuzi waffe?</VERS>
      <VERS vnumber="28">Oyagala kunzita nze nga bwe watta Omumisiri jjo?</VERS>
      <VERS vnumber="29">Musa n'adduka olw'ekigambo ekyo, n'abeera mugenyi mu nsi ya Midiyaani, gye yazaalira abaana babiri ab'obulenzi.</VERS>
      <VERS vnumber="30">Awo emyaka amakumi ana bwe gyatuuka, malayika wa Mukama n'amulabikira mu nnimi z'omuliro nga gwaka mu kisaka, bwe yali mu ddungu ku lusozi Sinaayi.</VERS>
      <VERS vnumber="31">Musa bwe yalaba ne yeewuunya ky'alabye. Bwe yasembera okwetegereza, ne wabaawo eddoboozi lya Mukama nti</VERS>
      <VERS vnumber="32">Nze Katonda wa bajjajja bo, Katonda wa Ibulayimu, era owa Isaaka, era owa Yakobo. Musa n'akankana, so teyaguma kutunuulira.</VERS>
      <VERS vnumber="33">Mukama n'amugamba nti Sumulula engatto eziri mu bigere byo: kubanga mu kifo wano w'oyimiridde watukuvu.</VERS>
      <VERS vnumber="34">Okulaba ndabye okukolwa obubi abantu bange abali mu Misiri, ne mpulira okusinda kwabwe, ne nzika okubawonya. Kale kaakano jjangu, nnaakutuma mu Misiri.</VERS>
      <VERS vnumber="35">Oyo Musa gwe baagaana nga bagamba nti Ani eyakufuula omukulu era omulamuzi? oyo Katonda gwe yatuma okuba omukulu era omununuzi mu mukono gwa malayika eyamulabikira mu kisaka.</VERS>
      <VERS vnumber="36">Oyo n'abaggyayo bwe yamala okukola amagero n'obubonero mu Misiri, ne mu Nnyanja Emmyufu, ne mu ddungu emyaka amakumi ana.</VERS>
      <VERS vnumber="37">Oyo ye Musa oli eyagamba abaana ba Isiraeri nti Katonda alibaleetera nnabbi aliva mu baganda bammwe nga nze.</VERS>
      <VERS vnumber="38">Oyo ye yali mu kkanisa mu ddungu, wamu ne malayika eyayogerera naye ku lusozi Sinaayi, era wamu ne bajjajjaffe; eyaweebwa ebigambo eby'obulamu okutuwa ffe:</VERS>
      <VERS vnumber="39">bajjajjaffe gwe bataayagala kuwulira, naye baamusindika eri, ne baddayo e Misiri mu mitima gyabwe,</VERS>
      <VERS vnumber="40">nga bagamba Alooni nti Tukolere bakatonda abalitukulembera: kubanga Musa oyo, eyatuggya mu nsi y'e Misiri, tetumanyi ky'abadde.</VERS>
      <VERS vnumber="41">Ne bakola ennyana mu nnaku ziri, ekifaananyi ne bakireetera ssaddaaka, ne basanyukira emirimu gy'emikono gyabwe.</VERS>
      <VERS vnumber="42">Naye Katonda n'akyuka, n'abawaayo okusinzanga eggye ery'omu ggulu; nga bwe kyawandiikibwa mu kitabo kya bannabbi nti Mwampeeranga nze ensolo ezattibwanga ne ssaddaaka Emyaka amakumi ana mu ddungu, ennyumba ya Isiraeri?</VERS>
      <VERS vnumber="43">Ne musitula eweema ya Moloki, N'emmunyeenye ya katonda Lefani, Ebifaananyi bye mwakola okubisinzanga: Nange ndibatwala ennyuma w&#8217;e Babbulooni.</VERS>
      <VERS vnumber="44">N'eweema ey'obujulirwa yali ne bajjajjaffe mu ddungu, nga bwe yalagira eyagamba Musa okugikola ng'engeri gye yalaba bwe yali:</VERS>
      <VERS vnumber="45">bajjajjaffe bwe baagiweebwa ne bagireeta wamu ne Yoswa bwe baalya amatwale g'ab'amawanga, Katonda be yagobanga mu maaso ga bajjajjaffe okutuusa mu nnaku za Dawudi;</VERS>
      <VERS vnumber="46">eyasiimibwa mu maaso ga Katonda, n'asaba okumunoonyeza aw'okutuuza Katonda wa Yakobo.</VERS>
      <VERS vnumber="47">Naye Sulemaani n'amuzimbira ennyumba.</VERS>
      <VERS vnumber="48">Naye Ali waggulu ennyo tatuula mu nnyumba ezaakolebwa n'emikono; nga nnabbi bw'ayogera nti</VERS>
      <VERS vnumber="49">Eggulu ye ntebe yange, N'ensi ye ntebe y'ebigere byange: Nnyumba ki gye mulinzimbira? bw'ayogera Mukama: Oba kifo ki mwe ndiwummulira?</VERS>
      <VERS vnumber="50">Omukono gwange si gwe gwabikola ebyo byonna?</VERS>
      <VERS vnumber="51">Mmwe abalina ensingo enkakanyavu, abatakomolebwa mu mitima ne mu matu, mmwe muziyiza bulijjo Omwoyo Omutukuvu; nga bajjajja bammwe, nammwe bwe mutyo.</VERS>
      <VERS vnumber="52">Nnabbi ki gwe bataayigganya bajjajjammwe? Battanga abaasooka okubuulira ebigambo eby'okujja kwe Omutuukirivu, gwe mumaze okuwaayo kaakano okumutta;</VERS>
      <VERS vnumber="53">mmwe abaaweebwa amateeka nga bwe gaalagirwa bamalayika, so temwagakwata.</VERS>
      <VERS vnumber="54">Awo bwe baawulira ebyo ne balumwa mu mitima gyabwe, ne bamulumira obujiji.</VERS>
      <VERS vnumber="55">Naye bwe yajjula Omwoyo Omutukuvu, n'akaliriza amaaso mu ggulu, n'alaba ekitiibwa kya Katonda, ne Yesu ng'ayimiridde ku mukono ogwa ddyo ogwa Katonda;</VERS>
      <VERS vnumber="56">n'agamba nti Laba, ntunuulidde eggulu nga libikkuse n'Omwana w'Omuntu ng'ayimiridde ku mukono ogwa ddyo ogwa Katonda.</VERS>
      <VERS vnumber="57">Ne baleekaana n'eddoboozi ddene, ne baziba amatu gaabwe, ne bamweyiwako n'omwoyo gumu,</VERS>
      <VERS vnumber="58">ne bamusindiikiriza ebweru w'ekibuga, ne bamukuba amayinja. Abajulirwa ne bateeka engoye zaabwe ku bigere by'omulenzi, erinnya lye Sawulo.</VERS>
      <VERS vnumber="59">Ne bakuba amayinja Suteefano bwe yasaba n'agamba nti Mukama wange Yesu, twala omwoyo gwange.</VERS>
      <VERS vnumber="60">N'afukamira n'akaaba n'eddoboozi ddene nti Mukama wange, tobabalira kibi kino. Bwe yamala okwogera ebyo ne yeebaka.</VERS>
    </CHAPTER>
    <CHAPTER cnumber="8">
      <VERS vnumber="1">Ne Sawulo yasiima okuttibwa kwe. Ne wabaawo ku lunaku olwo okuyigganyizibwa kunene ku kkanisa eyali mu Yerusaalemi. Bonna ne basaasaanira mu nsi z'e Buyudaaya n'e Samaliya, wabula abatume.</VERS>
      <VERS vnumber="2">Abantu abaatya Katonda ne baziika Suteefano, ne bamukaabira nnyo.</VERS>
      <VERS vnumber="3">Naye Sawulo n'agirira ekkanisa ekyejo kingi, ng'ayingira mu buli nju, ng'awalula abasajja n'abakazi n'abateeka mu kkomera.</VERS>
      <VERS vnumber="4">Awo abo abaasaasaana ne bagenda nga babuulira ekigambo.</VERS>
      <VERS vnumber="5">Firipo n'aserengeta mu kibuga eky'e Samaliya, n'ababuulira Kristo.</VERS>
      <VERS vnumber="6">Ebibiina ne biwulira n'omwoyo gumu ebigambo Firipo by'ayogedde, bwe baawulira ne balaba eby'amagero ge yakolanga.</VERS>
      <VERS vnumber="7">Kubanga bangi ku bo abaaliko dayimooni, ne babavangako nga bakaaba n'eddoboozi ddene: ne bawonanga bangi abaali balwadde okukoozimba n'abalema.</VERS>
      <VERS vnumber="8">Essanyu lingi ne libeera mu kibuga omwo.</VERS>
      <VERS vnumber="9">Naye waaliwo omuntu omu, erinnya lye Simooni, eyakolanga eddogo edda mu kibuga omwo n'awuniikirizanga eggwanga ly'e Samaliya, ng'agamba nti ye mukulu;</VERS>
      <VERS vnumber="10">ne bamuwuliranga bonna okuva ku muto okutuuka ku mukulu, nga bagamba nti Omuntu ono ge maanyi ga Katonda agayitibwa Amangi.</VERS>
      <VERS vnumber="11">Ne bamuwuliranga, kubanga ennaku nnyingi yabawuniikirizanga n'okuloga kwe.</VERS>
      <VERS vnumber="12">Naye bwe bakkiriza Firipo ng'abuulira enjiri ey'obwakabaka bwa Katonda n'erinnya lya Yesu Kristo, ne babatizibwa abasajja n'abakazi.</VERS>
      <VERS vnumber="13">Era ne Simooni yennyini n'akkiriza: bwe yamala okubatizibwa n'abeeranga wamu ne Firipo; bwe yalabanga eby'amagero n'obubonero obunene obwakolebwanga ne yeewuunya.</VERS>
      <VERS vnumber="14">Awo abatume abaali mu Yerusaalemi bwe baawulira nga e Samaliya bakkirizza ekigambo kya Katonda, ne babatumira Peetero ne Yokaana.</VERS>
      <VERS vnumber="15">Nabo bwe baatuuka ne babasabira okuweebwa Omwoyo Omutukuvu:</VERS>
      <VERS vnumber="16">kubanga yali tannaba kubakkako n'omu ku bo: naye baabatizibwa bubatizibwa okuyingira mu linnya lya Mukama waffe Yesu.</VERS>
      <VERS vnumber="17">Awo ne babassaako emikono, ne baweebwa Omwoyo Omutukuvu.</VERS>
      <VERS vnumber="18">Naye Simooni bwe yalaba ng'olw'okussibwako emikono gy'abatume baaweebwa Omwoyo Omutukuvu, n'abaleetera effeeza</VERS>
      <VERS vnumber="19">ng'agamba nti Mumpe nange obuyinza buno buli gwe nnassangako emikono aweebwenga Omwoyo Omutukuvu.</VERS>
      <VERS vnumber="20">Naye Peetero n'amugamba nti Effeeza yo ezikirire naawe, kubanga olowoozezza okufuna ekirabo kya Katonda n'ebintu.</VERS>
      <VERS vnumber="21">Tolina mugabo newakubadde okugabana mu kigambo kino: kubanga omutima gwo si mugolokofu mu maaso ga Katonda.</VERS>
      <VERS vnumber="22">Kale weenenye obubi bwo obwo, osabe Mukama waffe, mpozzi olisonyiyibwa ekirowoozo eky'omu mutima gwo.</VERS>
      <VERS vnumber="23">Kubanga nkulaba oli mu mususa ogukaawa ne mu nvuba y'obubi.</VERS>
      <VERS vnumber="24">Simooni n'addamu n'agamba nti Munsabire mmwe eri Mukama ebigambo ebyo bye mwogedde bireme okumbaako n'ekimu.</VERS>
      <VERS vnumber="25">Awo bwe baamala okutegeeza n'okubuulira ekigambo kya Mukama waffe, ne baddayo e Yerusaalemi, ne babuulira enjiri mu mbuga nnyingi ez'Abasamaliya.</VERS>
      <VERS vnumber="26">Naye malayika wa Mukama n'agamba Firipo ng'ayogera nti Golokoka, ogende obukiika obwa ddyo okutuuka mu kkubo eriserengeta okuva mu Yerusaalemi okutuuka e Ggaaza: ekkubo eryo lya ddungu.</VERS>
      <VERS vnumber="27">N'agolokoka n'agenda: kale, laba, omuntu Omuwesiyopya, omulaawe omukungu wa Kandake kabaka omukazi ow'Abaesiyopya, eyali omuwanika w'ebintu bye byonna, yali azze e Yerusaalemi okusinza,</VERS>
      <VERS vnumber="28">yali addayo n'atuula mu ggaali lye, n'asoma nnabi Isaaya.</VERS>
      <VERS vnumber="29">Omwoyo n'agamba Firipo nti Sembera, weegatte n'eggaali eryo.</VERS>
      <VERS vnumber="30">N'addukana Firipo n'amuwulira ng'asoma nnabbi Isaaya, n'agamba nti Obitegedde by'osoma?</VERS>
      <VERS vnumber="31">N'agamba nti Nnyinza ntya, wabula nga waliwo anandagirira? Ne yeegayirira Firipo alinnye atuule naye.</VERS>
      <VERS vnumber="32">Mu kifo awaawandiikibwa we yali asoma we wagamba nti Yatwalibwa okuttibwa ng'endiga, Era ng'omwana gw'endiga mu maaso g'omusazi w'ebyoya bwe gusirika, Bwekityo teyayasamya kamwa ke:</VERS>
      <VERS vnumber="33">Mu kwetoowaza kwe omusango gwe gwaggibwawo: Ekika kye ani alikinnyonnyola? Kubanga obulamu bwe buggibwa mu nsi.</VERS>
      <VERS vnumber="34">Omulaawe n'addamu Firipo n'agamba nti Nkwegayiridde, nnabbi yayogera ku ani ebigambo bino? Bibye yekka oba bya muntu mulala?</VERS>
      <VERS vnumber="35">Firipo n'ayasama akamwa ke n'asookera ku kyawandiikibwa kino n'amubuulira Yesu.</VERS>
      <VERS vnumber="36">Awo bwe baali batambula mu kkubo ne batuuka awali amazzi; omulaawe n'agamba nti Laba, amazzi; kiki ekindobera okubatizibwa?</VERS>
      <VERS vnumber="37">(Firipo n'agamba nti Oba ng'okkirizza n'omutima gwo gwonna, kirungi. N'addamu n'agamba nti Nzikirizza Yesu Kristo nga ye Mwana wa Katonda.)</VERS>
      <VERS vnumber="38">N'alagira eggaali okuyimirira: ne bakka bombi mu mazzi. Firipo n'omulaawe; n'amubatiza.</VERS>
      <VERS vnumber="39">Bwe baava mu mazzi, Omwoyo gwa Mukama n'atwala Firipo, omulaawe n'atamulaba nate: kubanga yagenda ng'asanyuka.</VERS>
      <VERS vnumber="40">Naye Firipo yalabikira mu Azoto: bwe yayita n'abuulira mu bibuga byonna okutuuka e Kayisaliya.</VERS>
    </CHAPTER>
    <CHAPTER cnumber="9">
      <VERS vnumber="1">Naye Sawulo bwe yali akyayogera ebigambo eby'okukanga n'eby'okutta abayigirizwa ba Mukama waffe, n'agenda eri kabona asinga obukulu,</VERS>
      <VERS vnumber="2">n'amusaba ebbaluwa ez'okugenda e Ddamasiko, eri amaku&#331;&#331;aaniro, bw'alirabayo abantu ab'ekkubo, oba nga basajja oba bakazi, abasibe abaleete e Yerusaalemi.</VERS>
      <VERS vnumber="3">Awo bwe yali ng'atambula, ng'anaatera okutuuka e Ddamasiko, amangu ago omusana oguva mu ggulu ne gumwakira okumwetooloola,</VERS>
      <VERS vnumber="4">n'agwa wansi, n'awulira eddoboozi nga limugamba nti Sawulo, Sawulo, onjigganyiza ki?</VERS>
      <VERS vnumber="5">N'agamba nti Ani ggwe, Mukama wange? Ye n'agamba nti Nze Yesu, gw'oyigganya ggwe:</VERS>
      <VERS vnumber="6">naye golokoka oyingire mu kibuga; onoobuulirwa ebikugwanidde okukola.</VERS>
      <VERS vnumber="7">Naye abaali batambula naye ne bayimirira nga basamaaliridde, kubanga bawulidde eddoboozi naye ne batalaba muntu.</VERS>
      <VERS vnumber="8">Sawulo n'agolokoka wansi, amaaso ge bwe gaazibuka, n'atalaba kintu: ne bamukwata ku mukono ne bamuleeta e Ddamasiko.</VERS>
      <VERS vnumber="9">N'amala ennaku ssatu nga talaba, era nga talya, wadde nga tanywa.</VERS>
      <VERS vnumber="10">Yaliyo omuyigirizwa mu Ddamasiko, erinnya lye Ananiya; Mukama waffe n'amugamba mu kwolesebwa nti Ananiya. N'amugamba nti Laba, nze nzuuno, Mukama wange.</VERS>
      <VERS vnumber="11">Mukama waffe n'amugamba nti Golokoka ogende mu kkubo eriyitibwa Eggolokofu, obuulirize mu nnyumba ya Yuda omuntu erinnya lye Sawulo ow'e Taluso; kubanga, laba, asaba;</VERS>
      <VERS vnumber="12">era alabye omuntu, erinnya lye Ananiya, ng'ayingira, ng'amussaako emikono azibule.</VERS>
      <VERS vnumber="13">Naye Ananiya n'addamu nti Mukama wange, omuntu oyo nnawulira ebigambo bye mu bangi, obubi bwe yakolanga abatukuvu be abali e Yerusaalemi bwe buli obungi:</VERS>
      <VERS vnumber="14">ne wano alina obuyinza obuva eri bakabona abakulu okubasiba bonna abakusaba erinnya lyo.</VERS>
      <VERS vnumber="15">Naye Mukama waffe n'amugamba nti Genda; kubanga oyo kye kibya ekironde gye ndi okutwalanga erinnya lyange mu maaso g'amawanga ne bakabaka n'abaana ba Isiraeri.</VERS>
      <VERS vnumber="16">Kubanga ndimulaga ebigambo bwe biri ebingi ebimugwanidde okubonyaabonyezebwa olw'erinnya lyange.</VERS>
      <VERS vnumber="17">Ananiya n'agenda n'ayingira mu nnyumba, bwe yamussaako emikono n'ayogera nti Ow'oluganda Sawulo, Mukama waffe antumye, Yesu eyakulabikira mu kkubo lye wafulumamu, ozibule, ojjuzibwe Omwoyo Omutukuvu.</VERS>
      <VERS vnumber="18">Amangu ago ku maaso ge ne kuba ng'okuvuddeko amagamba, n'azibula, n'ayimirira n'abatizibwa:</VERS>
      <VERS vnumber="19">bwe yatoola emmere n'afuna amaanyi. N'abeera n'abayigirizwa abaali mu Ddamasiko ennaku nnyingiko.</VERS>
      <VERS vnumber="20">Amangu ago n'abuulira Yesu mu maku&#331;&#331;aaniro ng'oyo ye Mwana wa Katonda.</VERS>
      <VERS vnumber="21">Bonna abaamuwulira ne beewuunya ne bagamba nti Si ye wuuno eyanyaganga mu Yerusaalemi abaasabanga erinnya eryo? kye kyamuleeta ne wano abasibe abatwale eri bakabona abakulu.</VERS>
      <VERS vnumber="22">Naye Sawulo ne yeeyongeranga okuba n'amaanyi n'akwasanga ensonyi Abayudaaya abaali batuula e Ddamasiko, ng'ategeereza ddala nti oyo ye Kristo.</VERS>
      <VERS vnumber="23">Awo bwe waayitawo ennaku nnyingi, Abayudaaya ne bateesa okumutta.</VERS>
      <VERS vnumber="24">Naye amagezi gaabwe Sawulo n'agamanya. Ne bateeganga ne ku nzigi emisana n'ekiro okumutta.</VERS>
      <VERS vnumber="25">Naye abayigirizwa be ne bamutwala kiro ku kisenge, ne bamussiririza mu kisero.</VERS>
      <VERS vnumber="26">Bwe yatuuka e Yerusaalemi n'agezaako okwegatta n'abayigirizwa: ne bamutya bonna, nga tebannaba kukkiriza nga naye muyigirizwa.</VERS>
      <VERS vnumber="27">Naye Balunabba n'amutwala n'amuleeta eri abatume, n'abannyonnyola bwe yalaba Mukama waffe mu kkubo, era nti yayogera naye, ne bwe yabuulira n'obugumu mu Ddamasiko mu linnya lya Yesu.</VERS>
      <VERS vnumber="28">N'abeeranga wamu nabo ng'ayingiranga ng'afulumanga mu Yerusaalemi,</VERS>
      <VERS vnumber="29">ng'abuuliranga n'obugumu mu linnya lya Mukama waffe: n'ayogera n'awakananga n'Abakerenisiti: naye ne bagezaako okumutta.</VERS>
      <VERS vnumber="30">Ab'oluganda bwe baategeera ne bamutwala e Kayisaliya, ne bamusindika e Taluso.</VERS>
      <VERS vnumber="31">Awo ekkanisa eyali mu Buyudaaya bwonna ne mu Ggaliraaya ne mu Samaliya n'eba n'emirembe, ng'ezimbibwanga; era ng'etambuliranga mu kutya Mukama waffe ne mu ssanyu ery'Omwoyo Omutukuvu ne yeeyongera.</VERS>
      <VERS vnumber="32">Awo olwatuuka Peetero bwe yali ng'ayita wonna wonna, n'aserengeta eri abatukuvu abaali batuula mu Luda:</VERS>
      <VERS vnumber="33">n'asangayo omusajja erinnya lye Ayineya eyali yaakamaze ku kitanda emyaka munaana, olw'endwadde y'okukoozimba.</VERS>
      <VERS vnumber="34">Peetero n'amugamba nti Ayineya, Yesu Kristo akuwonya: yimirira, weeyalire. Amangu ago n'ayimirira.</VERS>
      <VERS vnumber="35">Bonna abaali batuula mu Luda ne mu Saloni ne bamulaba ne bakyukira Mukama waffe.</VERS>
      <VERS vnumber="36">Awo waaliwo mu Yopa omukazi omuyigirizwa, erinnya lye Tabbiisa (okutegeezebwa kwalyo ayitibwa Doluka): omukazi oyo yali ajjudde ebikolwa ebirungi n&#8217;abintu bye yagabanga.</VERS>
      <VERS vnumber="37">Olwatuuka mu nnaku ezo n'alwala n'afa: bwe baamala okumunaaza ne bamuteeka mu kisenge ekya waggulu.</VERS>
      <VERS vnumber="38">Era kubanga Luda kyali kumpi ne Yopa, abayigirizwa bwe baawulira nga Peetero gyali, ne bamutumira abantu babiri nga bamwegayirira nti Tolwa, tuukirira gye tuli.</VERS>
      <VERS vnumber="39">Peetero n'agolokoka n'agenda nabo. Bwe yatuuka ne bamutwala mu kisenge ekya waggulu: ne bannamwandu bonna ne bayimirira kumpi naye, nga bakaaba nga boolesa ebizibawo n'ebyambalo Doluka bye yakolanga ng'akyali nabo.</VERS>
      <VERS vnumber="40">Naye Peetero n'abafulumya bonna n'afukamira n&#8217;asaba; n'akyukira omulambo n'agamba nti Tabbiisa, yimirira. N'azibula amaaso ge; awo bwe yalaba Peetero, n'agolokoka n'atuula.</VERS>
      <VERS vnumber="41">N'amuwa omukono n'amuyimusa; awo bwe yamala okuyita abatukuvu ne bannamwandu, n'amuleeta, nga mulamu.</VERS>
      <VERS vnumber="42">Ne kitegeerwa mu Yopa kyonna; bangi ne bakkiriza Mukama waffe.</VERS>
      <VERS vnumber="43">Awo olwatuuka n'alwayo ennaku nnyingi mu Yopa mu nnyumba ya Simooni omuwazi w'amaliba.</VERS>
    </CHAPTER>
    <CHAPTER cnumber="10">
      <VERS vnumber="1">Waaliwo omuntu mu Kayisaliya, erinnya lye Koluneeriyo, omwami w'ekitongole ekyayitibwanga Ekitaliano,</VERS>
      <VERS vnumber="2">omwegendereza, atya Katonda awamu n'ennyumba ye yonna, eyagabanga ebintu ebingi mu bantu, n'asabanga Katonda ennaku zonna.</VERS>
      <VERS vnumber="3">Oyo n'alaba mu kwolesebwa mu lwatu, nga mu ssaawa ey'omwenda ey'emisana, malayika wa Katonda ng'amuyingirira, ng'amugamba nti Koluneeriyo.</VERS>
      <VERS vnumber="4">N'amwekaliriza amaaso n'atya n'agamba nti Kiki, Mukama wange? N'amugamba nti Okusaba kwo n'okugaba kwo birinnye olw'okujjukiza mu maaso ga Katonda.</VERS>
      <VERS vnumber="5">Era kaakano tuma abantu e Yopa, oyiteyo omuntu Simooni, erinnya lye ery'okubiri Peetero:</VERS>
      <VERS vnumber="6">oyo yakyazibwa omuntu Simooni, omuwazi w'amaliba, n'ennyumba ye eriraanye ku nnyanja.</VERS>
      <VERS vnumber="7">Malayika eyayogera naye bwe yagenda, yayita abaddu be babiri ab'omu nnyumba ne sserikale atya Katonda mu abo abaamuweerezanga buliijo:</VERS>
      <VERS vnumber="8">bwe yamala okubategeeza ebigambo byonna n'abatuma e Yopa.</VERS>
      <VERS vnumber="9">Awo ku lunaku olw'okubiri, bwe baali nga batambula abo, nga banaatera okutuuka ku kibuga, Peetero n'alinnya ku nju waggulu okusaba nga mu ssaawa ey'omukaaga.</VERS>
      <VERS vnumber="10">N'alumwa enjala n'ayagala okulya. Naye bwe baali nga bajjula, omwoyo gwe ne guwaanyisibwa;</VERS>
      <VERS vnumber="11">n'alaba eggulu nga libikkuse, ekintu ne kimukkira nga kifaanana essuuka ennene, ng'ekwatiddwa ku birenge bina okussibwa, n'essibwa wansi:</VERS>
      <VERS vnumber="12">omwali ebisolo byonna ebirina amagulu ana, n&#8217;eby'ewalula eby&#8217;ensi, n&#8217;ennyonyi ez&#8217;omu bbanga.</VERS>
      <VERS vnumber="13">Eddoboozi ne lijja eri ye nti Golokoka, Peetero, osale olye.</VERS>
      <VERS vnumber="14">Naye Peetero n'agamba nti Nedda, Mukama wange; kubanga siryanga kya muzizo newakubadde ekibi.</VERS>
      <VERS vnumber="15">Eddoboozi nate (ne lijja) gy'ali omulundi ogw'okubiri nti Katonda bye yalongoosa tobifuulanga ggwe bya muzizo.</VERS>
      <VERS vnumber="16">Ne kiba bwe kityo emirundi esatu: amangu ago ekintu ne kitwalibwa mu ggulu.</VERS>
      <VERS vnumber="17">Awo Peetero bwe yabuusabuusa munda mu ye amakulu g'okwolesebwa kw'alabye bwe gali, laba, abantu abaatumibwa Koluneeriyo, bwe baamala okubuuza ennyumba ya Simooni, ne bayimirira ku luggi,</VERS>
      <VERS vnumber="18">ne bayita ne babuuza nga Simooni, erinnya lye ery'okubiri Peetero, yakyazibwa omwo.</VERS>
      <VERS vnumber="19">Awo Peetero bwe yali alowooza ku kwolesebwa, Omwoyo n'amugamba nti Laba, abantu basatu bakunoonya.</VERS>
      <VERS vnumber="20">Naye golokoka, okke ogende nabo nga tobuusabuusa: kubanga nze mbatumye.</VERS>
      <VERS vnumber="21">Peetero n'akka eri abantu n'agamba nti Laba, nze nzuuno gwe munoonya: kiki ekibaleese?</VERS>
      <VERS vnumber="22">Ne bagamba nti Koluneeriyo omwami, omuntu omutuukirivu, atya Katonda, eyasiimibwa mu ggwanga lyonna ery'Abayudaaya, yalabulwa malayika omutukuvu okukutumira okujja mu nnyumba ye, awulire ebigambo ebiva mu ggwe.</VERS>
      <VERS vnumber="23">Awo n'abayingiza n'abaaniriza. Awo ku lunaku olw'okubiri Peetero n&#8217;agolokoka n'asitula wamu nabo, n'ab'oluganda abamu ab'omu Yopa ne bagenda naye.</VERS>
      <VERS vnumber="24">Awo ku lunaku olw'okubiri ne bayingira mu Kayisaliya. Koluneeriyo yali ng'abalindirira ng'aku&#331;&#331;aanyizza ab'ekika kye n'abaali mikwano gye ennyo.</VERS>
      <VERS vnumber="25">Awo Peetero bwe yali anaatera okuyingira Koluneeriyo n'amusisinkana, n'amufukaamirira ku bigere n&#8217;asinza.</VERS>
      <VERS vnumber="26">Naye Peetero n'amuyimusa ng'agamba nti Yimirira; nange ndi muntu buntu.</VERS>
      <VERS vnumber="27">Ng'ayogera naye n'ayingira n'asanga bangi nga baku&#331;&#331;aanye,</VERS>
      <VERS vnumber="28">n'abagamba nti Mumanyi nga si kirungi omuntu Omuyudaaya okwegatta n'ow'eggwanga eddala oba okujja gy'ali; era Katonda yandaga nnemenga okuyita amuntu yenna ow'omuzizo oba omubi.</VERS>
      <VERS vnumber="29">Kyenvudde njija ne ssigaana bwe nnayitibwa. Kyeava mbuuza nti Kiki ekimpisizza?</VERS>
      <VERS vnumber="30">Awo Koluneeriyo n&#8217;agamba nti Kaakano waakayitawo ennaku nnya nnali nga nsaba, okutuusa mu ssaawa eno okusaba okw'omu ssaawa ey'omwenda mu nnyumba yange; laba, omuntu n&#8217;ayimirira mu maaso gange eyalina engoye ezimamasa,</VERS>
      <VERS vnumber="31">n'agamba nti Koluneeriyo, okusaba kwo kwawulirwa, okugaba kwo ne kujjukirwa mu maaso ga Katonda.</VERS>
      <VERS vnumber="32">Kale tuma e Yopa, oyite Simooni, erinnya lye ery'okubiri Peetero: oyo yakyazibwa mu nnyumba ya Simooni omuwazi w'amaliba eri okumpi n&#8217;annyanja.</VERS>
      <VERS vnumber="33">Awo amangu ago ne nkutumira: n'okola bulungi bw'ozze. Kale kaakano tuli wano fenna mu maaso ga Katonda tuwulire byonna by'olagiddwa Mukama.</VERS>
      <VERS vnumber="34">Awo Peetero n'ayasamya akamwa ke n'agamba nti Mazima ntegedde nga Katonda tasosola mu bantu:</VERS>
      <VERS vnumber="35">naye mu ggwanga lyonna lyonna amutya n'akola obutuukirivu amukkiriza.</VERS>
      <VERS vnumber="36">Ekigambo kye yatumira abaana ba Isiraeri, ng'abuulirira emirembe mu Yesu Kristo (ye Mukama w'ebintu byonna)-</VERS>
      <VERS vnumber="37">mmwe mukimanyi, ekyayogerwa ekyali mu Buyudaaya bwonna, ekyasookera mu Ggaliraaya oluvannyuma lw'okubatiza kwe yabuulira Yokaana,</VERS>
      <VERS vnumber="38">Yesu Omunazaaleesi Katonda bwe yamufukaako amafuta n'Omwoyo Omutukuvu n'amaanyi: eyatambulanga ng'akola bulungi, ng'awonya bonna abaajoogebwanga Setaani; kubanga Katonda yali naye.</VERS>
      <VERS vnumber="39">Naffe tuli bajulirwa b'ebigambo byonna bye yakola mu nsi y'Abayudaaya ne mu Yerusaalemi; oyo ne bamutta bwe baamuwanika ku muti.</VERS>
      <VERS vnumber="40">Oyo Katonda n'amuzuukiriza ku lunaku olw'okusatu n'amulaga mu lwatu,</VERS>
      <VERS vnumber="41">si mu bantu bonna naye mu bajulirwa Katonda be yalonda olubereberye, be ffe abaalya ne tunywa naye bwe yamala okuzuukira mu bafu.</VERS>
      <VERS vnumber="42">N'atulagira okubuulira abantu n'okutegeeza ng'oyo Katonda gwe yalagira okubeera omusazi w'omusango gw'abalamu n'abafu.</VERS>
      <VERS vnumber="43">Oyo bannabbi bonna bamulangako nga buli amukkiriza aggibwako ebibi olw'erinnya lye.</VERS>
      <VERS vnumber="44">Awo Peetero bwe yali akyayogera ebigambo ebyo, Omwoyo Omutukuvu n'abagwako bonna abaawulira ekigambo.</VERS>
      <VERS vnumber="45">Ne basamaalirira abakkiriza abakomole, bonna abajja ne Peetero, kubanga ne ku mawanga ekirabo eky'Omwoyo Omutukuvu kifukiddwa.</VERS>
      <VERS vnumber="46">Kubanga baabawulira nga boogera ennimi ne bagulumiza Katonda. Awo Peetero n'addamu nti</VERS>
      <VERS vnumber="47">Omuntu ayinza okugaana amazzi bano obutabatizibwa, bano abaweereddwa Omwoyo Omutukuvu nga ffe?</VERS>
      <VERS vnumber="48">N'alagira babatizibwe okuyingira mu linnya lya Yesu Kristo. Oluvannyuma ne bamwegayirira okumalayo ennaku nnyingiko.</VERS>
    </CHAPTER>
    <CHAPTER cnumber="11">
      <VERS vnumber="1">Abatume n'ab'oluganda abaali mu Buyudaaya ne bawulira ng'amawanga nabo bakkirizza ekigambo kya Katonda.</VERS>
      <VERS vnumber="2">Awo Peetero bwe yayambuka e Yerusaalemi, bali abakomole ne bawakana naye</VERS>
      <VERS vnumber="3">nga bagamba nti Wagenda mu bantu abatali bakomole n'olya nabo.</VERS>
      <VERS vnumber="4">Naye Peetero n'atanula n'abannyonnyola kinnakimu ng'agamba nti</VERS>
      <VERS vnumber="5">Nze nnali mu kibuga Yopa nga nsaba; omwoyo gwange ne guwaanyisibwa, ne ndaba mu kwolesebwa ekintu nga kikka ng'essuuka ennene, nga kikwatiddwa ku birenge ebina okussibwa nga kiva mu ggulu, ne kinjijira:</VERS>
      <VERS vnumber="6">bwe nneekaliriza amaaso ne ndowooza ne ndaba ebisolo by'oku nsi ebirina amagulu ana n'ebisolo eby'omu nsiko, n'eby'ekulula n'ennyonyi ez'omu bbanga.</VERS>
      <VERS vnumber="7">Era ne mpulira eddoboozi nga li&#331;&#331;amba nti Peetero, yimirira osale olye.</VERS>
      <VERS vnumber="8">Naye ne&#331;&#331;amba nti Nedda, Mukama wange; kubanga ekintu eky'omuzizo newakubadde ekibi tekiyingiranga mu kamwa kange n'akatono.</VERS>
      <VERS vnumber="9">Naye eddoboozi ne linziramu omulundi ogw'okubiri nga liva mu ggulu nti Katonda bye yalongoosa tobifuulanga ggwe bya muzizo.</VERS>
      <VERS vnumber="10">Ne kiba bwe kityo emirundi esatu; byonna ne birinnyisibwa nate mu ggulu.</VERS>
      <VERS vnumber="11">Kale, laba, amangu ago abantu basatu baali nga bayimiridde mu maaso g'ennyumba mwe twali, abaatumibwa gye ndi okuva e Kayisaliya.</VERS>
      <VERS vnumber="12">Omwoyo n'a&#331;&#331;amba okugenda nabo, obutayawula. Bano ab'oluganda omukaaga ne bagenda nange, ne tuyingira mu nnyumba y'oli;</VERS>
      <VERS vnumber="13">n'atubuulira bwe yalaba malayika mu nnyumba ye ng'ayimiridde ng'agamba nti Tuma e Yopa oyite Simooni erinnya lye ery'okubiri Peetero;</VERS>
      <VERS vnumber="14">alikubuulira ebigambo ebirikulokola ggwe n'ennyumba yo yonna.</VERS>
      <VERS vnumber="15">Bwe nnali kye njije ntanule okwogera, Omwoyo Omutukuvu n'abagwako era nga bwe yasookera ku ffe.</VERS>
      <VERS vnumber="16">Ne njijukira ekigambo kya Mukama waffe bwe yayogera nti Yokaana yabatiza na mazzi, naye mmwe mulibatizibwa na Mwoyo Mutukuvu.</VERS>
      <VERS vnumber="17">Kale Katonda oba nga abawadde ekirabo ekyo nga ffe okwenkanankana, bwe twakkiriza Mukama waffe Yesu Kristo, nze nnali ani eyandiyinzizza okuziyiza Katonda?</VERS>
      <VERS vnumber="18">Bwe baawulira ebyo ne basirika, ne bagulumiza Katonda nga bagamba nti Kale Katonda; awadde n'ab'amawanga okwenenya okutuuka ku bulamu.</VERS>
      <VERS vnumber="19">N'abo abaasaasaana mu kuyigganyizibwa okwaliwo ku Suteefano ne batambula okutuuka e Foyiniiki ne Kupulo ne Antiyokiya, ne batabuulira kigambo muntu mulala wabula Abayudaaya bokka.</VERS>
      <VERS vnumber="20">Naye waaliwo abantu mu bo ab'e Kupulo n'ab'e Kuleene, abo bwe baatuuka mu Antiyokiya bo ne boogera n'Abayonaani, nga babuulira Mukama waffe Yesu.</VERS>
      <VERS vnumber="21">N'omukono gwa Mukama waffe gwali nabo: ekibiina kinene eky'abakkiriza ne bakyukira Mukama waffe.</VERS>
      <VERS vnumber="22">Ekigambo ekyo ne kiwulirwa okutuuka mu matu g'ekkanisa eyali mu Yerusaalemi; ne batuma Balunabba okutuuka mu Antiyokiya:</VERS>
      <VERS vnumber="23">naye bwe yamala okutuuka n'alaba ekisa kya Katonda n'asanyuka, n'ababuulirira bonna nti Mumalirire mu mutima okwekwata ku Mukama waffe:</VERS>
      <VERS vnumber="24">kubanga yali muntu mulungi, n'ajjula Omwoyo Omutukuvu n'okukkiriza. Ekibiina kinene ne kireetebwa eri Mukama waffe.</VERS>
      <VERS vnumber="25">N'avaayo okugenda e Taluso okunoonya Sawulo:</VERS>
      <VERS vnumber="26">bwe yamala okumulaba n'amuleeta mu Antiyokiya. Awo olwatuuka ne bamala mwaka mulamba nga baku&#331;&#331;aana n'ekkanisa ne bayigiriza ekibiina kinene: abayigirizwa ne basooka okuyitibwa Abakristaayo mu Antiyokiya.</VERS>
      <VERS vnumber="27">Mu nnaku ezo bannabbi ne bava e Yerusaalemi okutuuka Antiyoklya.</VERS>
      <VERS vnumber="28">N'ayimirira omu ku bo, erinnya lye Agabo, n'abuulira ku bw'Omwoyo nti Waliba enjala nnyingi mu nsi zonna: nayo yabaawo ku mirembe gya Kulawudiyo.</VERS>
      <VERS vnumber="29">Abayigirizwa, buli muntu nga bwe yalina ebintu, ne bateesa okuweereza ab'oluganda abaali batuula e Buyudaaya:</VERS>
      <VERS vnumber="30">n'okukola ne bakola bwe batyo ne baweereza abakadde mu mukono gwa Balunabba ne Sawulo.</VERS>
    </CHAPTER>
    <CHAPTER cnumber="12">
      <VERS vnumber="1">Mu biro ebyo kabaka Kerode n'agolola emikono okukola obubi abamu ab'omu kkanisa.</VERS>
      <VERS vnumber="2">N'atta n'ekitala Yakobo muganda wa Yokaana.</VERS>
      <VERS vnumber="3">Awo bwe yalaba nga Abayudaaya bakisiimye, ne yeeyongera okukwata ne Peetero. Ze nnaku ez'emigaati egitazimbulukuswa.</VERS>
      <VERS vnumber="4">Bwe yamala okumukwata, n'amussa mu kkomera, n'amuwaayo eri basserikale kkumi na mukaaga okumukuuma kinnabana, ng'ayagala okumutwala mu maaso g'abantu Okuyitako nga kuwedde.</VERS>
      <VERS vnumber="5">Awo Peetero n'akuumirwa mu kkomera: naye ab'ekkanisa ne banyiikiranga okumusabira eri Katonda.</VERS>
      <VERS vnumber="6">Ku lunaku Kerode lwe yali ayagala okumutwalayo, mu kiro ekyo Peetero yali nga yeebase wakati w'abaserikale babiri, ng'asibiddwa n'enjegere bbiri, abakuumi baali ku luggi nga bakuuma ekkomera.</VERS>
      <VERS vnumber="7">Laba, malayika wa Mukama n'ayimirira w'ali, okutangaala ne kujjula ekisenge, n'akuba Peetero mu mbiriizi n'amuzuukusa ng'agamba nti Yimuka mangu. Enjegere ne ziva ku mikono ne zigwa.</VERS>
      <VERS vnumber="8">Malayika n'amugamba nti Weesibe, oyambale engatto zo. N'akola bw'atyo. N'amugamba nti Yambala ekyambalo kyo, ongoberere.</VERS>
      <VERS vnumber="9">N'afuluma, n'amugoberera; so teyamanya nga bya mazima malayika by'akoze, naye yalowooza nti alabye kwolesebwa.</VERS>
      <VERS vnumber="10">Bwe baayita ku bakuumi abaasookerwako n'ab'okubiri ne batuuka ku luggi olw'ekyuma oluyitibwako okutuuka mu kibuga: ne lubaggukirawo lwokka: ne bafuluma ne bayita mu kkubo limu; amangu ago malayika n'amuleka.</VERS>
      <VERS vnumber="11">Peetero bwe yeddamu n'agamba nti Kaakano ntegedde mazima nga Mukama waffe atumye malayika n'anziya mu mukono gwa Kerode ne mu kusuubira kwonna okw'eggwanga ly'Abayudaaya.</VERS>
      <VERS vnumber="12">Bwe yalowooza n'ajja mu nnyumba ya Malyamu eyali nnyina Yokaana erinnya lye ery'okubiri Makko, mwe baali baku&#331;&#331;aanidde abangi nga basaba.</VERS>
      <VERS vnumber="13">Peetero bwe yakonkona ku luggi olw'omu mulyango omuzaana n'ajja okuyitaba, erinnya lye Looda.</VERS>
      <VERS vnumber="14">Bwe yategeera eddoboozi lya Peetero n'ataggulawo luggi olw'essanyu, naye n'ayingira mbiro n'agamba nti Peetero ayimiridde ebweru ku luggi.</VERS>
      <VERS vnumber="15">Ne bamugamha nti Olaluse. Naye n'akaliriza nti Weewaawo. Ne bagamba nti Ye malayika we.</VERS>
      <VERS vnumber="16">Naye Peetero ne yeeyongera okukonkona: awo bwe baggulawo ne bamulaba ne basamaalirira.</VERS>
      <VERS vnumber="17">Naye bwe yabawenya n'omukono okusirika, n'ababuulira Mukama waffe bw'amuggye mu kkomera. N'agamba nti Mubuulire ebyo Yakobo n'ab'oluganda. N'avaayo n'agenda mu kifo awalala.</VERS>
      <VERS vnumber="18">Awo bwe bwakya enkya, basserikale ne beegugumula nnyo nti Peetero nno abadde ki?</VERS>
      <VERS vnumber="19">Kerode bwe yamunoonya n'atamulaba n'abuuliriza abakuumi n'alagira okubatta. N'ava mu Buyudaaya okugenda e Kayisaliya n'atuula eyo.</VERS>
      <VERS vnumber="20">N'asunguwalira nnyo ab'e Ttuulo n'ab'e Sidoni: ne bajja gy'ali n'omwoyo gumu; bwe baakwanagana ne Bulasito omukulu w'omu nnyumba ya kabaka, ne basaba okubawa emirembe, kubanga ensi yaabwe eriisibwa bya mu nsi ya kabaka.</VERS>
      <VERS vnumber="21">Awo ku lunaku olwalagaanyizibwa Kerode n'ayambala ebyambalo eby'obwakabaka, n'atuula ku ntebe, n'abagamba ebigambo.</VERS>
      <VERS vnumber="22">Abantu bonna ne boogerera waggulu nti Eryo ddoboozi lya katonda, si lya muntu.</VERS>
      <VERS vnumber="23">Amangu ago malayika wa Mukama n'amukuba, kubanga tawadde Katonda kitiibwa: n'aliibwa envunyu, n'afa.</VERS>
      <VERS vnumber="24">Naye ekigambo kya Katonda ne kikula ne kyeyongeranga.</VERS>
      <VERS vnumber="25">Balunabba ne Sawulo ne bakomawo okuva e Yerusaalemi, bwe baamala okutuukiriza okuweereza kwabwe, ne baleeta Yokaana erinnya lye ery'okubiri Makko.</VERS>
    </CHAPTER>
    <CHAPTER cnumber="13">
      <VERS vnumber="1">Mu Antiyokiya mu kkanisa eyaliyo waaliwo bannabbi n'abayigiriza, Balunabba ne Simyoni eyali ayitibwa Niga, ne Lukiyo ow'e Kuleene ne Manaeni eyayonsebwa awamu ne Kerode owessaza, ne Sawulo.</VERS>
      <VERS vnumber="2">Nga baweereza Mukama waffe n'okusiiba, Omwoyo Omutukuvu n'agamba nti Munnondere Balunabba ne Sawulo bakole omulimu gwe mbayitidde.</VERS>
      <VERS vnumber="3">Awo ne basiiba ne basaba ne babassaako emikono ne babatuma.</VERS>
      <VERS vnumber="4">Awo abo bwe baatumibwa Omwoyo Omutukuvu ne baserengeta e Serukiya; ne bavaayo ne bawanika amatanga okutuuka e Kupulo.</VERS>
      <VERS vnumber="5">Bwe baali mu Salamini ne babuulira ekigambo kya Katonda mu maku&#331;&#331;aaniro g'Abayudaaya: ne babeera ne Yokaana okubaweereza.</VERS>
      <VERS vnumber="6">Bwe baayita ku kizinga kyonna okutuuka e Pafo, ne balaba omuntu omulogo, nnabbi ow'obulimba, Omuyudaaya, erinnya lye Balisa;</VERS>
      <VERS vnumber="7">eyali awamu n'owessaza Omuruumi Serugiyo Pawulo, omuntu ow'amagezi. Oyo n'ayita Balunabba ne Sawulo, n'ayagala okuwulira ekigambo kya Katonda.</VERS>
      <VERS vnumber="8">Naye Eruma omulogo (kubanga erinnya lye bwe livvuunulwa) n'awakana nabo, ng'ayagala okukyamya owessaza mu kukkiriza.</VERS>
      <VERS vnumber="9">Naye Sawulo, era ye Pawulo, bwe yajjula Omwoyo Omutukuvu, bwe yamwekaliriza amaaso,</VERS>
      <VERS vnumber="10">n'agamba nti Ggwe ajjudde obukuusa bwonna n'okukola obubi kwonna, omwana wa Setaani, omulabe w'obutuukirivu bwonna, tolireka kukyamya makubo ga Mukama waffe amagolokofu?</VERS>
      <VERS vnumber="11">Kaakano, laba, omukono gwa Mukama waffe guli ku ggwe, onooba muzibe wa maaso nga tolaba njuba ebiro bingiko. Amangu ago ekifu ne kimugwako, n'enzikiza; n'awammanta n'anoonya abantu ab'okumukwata ku mukono.</VERS>
      <VERS vnumber="12">Awo owessaza bwe yalaba bwe kibadde n'akkiriza nga yeewuunya nnyo okuyigiriza kwa Mukama waffe.</VERS>
      <VERS vnumber="13">Awo Pawulo ne banne ne bawanika amatanga okuva mu Pafo, ne batuuka e Peruga eky'e Panfuliya: Yokaana n'abalekayo n'addayo e Yerusaalemi.</VERS>
      <VERS vnumber="14">Naye bo bwe baayita okuva mu Peruga, ne batuuka mu Antiyokiya eky'e Pisidiya, ne bayingira mu kkuggaaniro ku lunaku lwa ssabbiiti ne batuula.</VERS>
      <VERS vnumber="15">Bwe baamala okusoma amateeka n'ebya bannabbi, abakulu b'ekku&#331;&#331;aaniro ne babatumira nga bagamba nti Abasajja ab'oluganda, oba mulina ekigambo eky'okubuulirira abantu, mwogere.</VERS>
      <VERS vnumber="16">Pawulo n'ayimirira n'abawenya n'omukono n'agamba nti Abasajja Abaisiraeri, nammwe abatya Katonda, muwulire.</VERS>
      <VERS vnumber="17">Katonda w'abantu bano Abaisiraeri yalonda bajjajjaffe, n'agulumiza abantu bwe baali abagenyi mu nsi y'e Misiri, n'abaggyayo n'omukono ogwagulumizibwa.</VERS>
      <VERS vnumber="18">N'abagumiikiriza mu ddungu emyaka ng'amakumi ana.</VERS>
      <VERS vnumber="19">Bwe yazikiriza amawanga omusanvu mu nsi ya Kanani, n'abawa ensi yaabwe okuba obutaka okutuusa emyaka ebikumi bina mu ataano.</VERS>
      <VERS vnumber="20">Oluvannyuma lw'egyo n'abawa abalamuzi okutuuka ku nnabbi Samwiri.</VERS>
      <VERS vnumber="21">Oluvannyuma ne baagala kabaka; Katonda n'abawa Sawulo omwana wa Kiisi wa mu kika kya Benyamini, n'amala emyaka amakumi ana.</VERS>
      <VERS vnumber="22">Bwe yamuggyaawo oyo, n'abayimiririza Dawudi okuba kabaka waabwe, gwe yayogerako ng'amutegeeza nti Ndabye Dawudi, omwana wa Yese, omuntu ali ng'omutima gwange bwe gwagala, anaakolanga bye njagala byonna.</VERS>
      <VERS vnumber="23">Oyo mu zzadde lye nga Katonda bwe yasuubiza, aleetedde Isiraeri Omulokozi Yesu,</VERS>
      <VERS vnumber="24">Yokaana bwe yasooka okubuulira nga tannaba kujja okubatizibwa okw'okwenenya eri abantu bonna Abaisiraeri.</VERS>
      <VERS vnumber="25">Naye Yokaana bwe yali anaatera okukomya olugendo lwe, n'agamba nti Mundowooza kuba ani? Nze siri ye. Naye laba, waliwo ajja ennyuma wange, gwe ssisaanira kusumulula ngatto ya mu kigere kye.</VERS>
      <VERS vnumber="26">Ab'oluganda, abaana b'ekika kya Ibulayimu, nammwe mwenna abatya Katonda, ekigambo eky'obulokozi buno kyaweerezebwa waffe.</VERS>
      <VERS vnumber="27">Kubanga abatuula mu Yerusaalemi n'abakulu baabwe bwe bataamumanya oyo newakubadde amaloboozi ga bannabbi agasomebwa buli ssabbiiti, kyebaava babituukiriza bwe baamusalira omusango.</VERS>
      <VERS vnumber="28">Bwe bataalaba nsonga ya kumutta, ne basaba Piraato okumutta.</VERS>
      <VERS vnumber="29">Awo bwe baamala okutuukiriza byonna ebyamuwandiikwako ne bamuwanula ku muti ne bamuteeka mu ntaana.</VERS>
      <VERS vnumber="30">Naye Katonda n'amuzuukiza mu bafu:</VERS>
      <VERS vnumber="31">n'abalabikira ennaku nnyingi abaayambuka naye okuva e Ggaliraaya okutuuka e Yerusaalemi, be bajulirwa be kaakano eri abantu.</VERS>
      <VERS vnumber="32">Ffe tubabuulira ebigambo ebirungi, eby'okusuubiza okwasuubizibwa bajjajja nti</VERS>
      <VERS vnumber="33">Katonda akutuukirizza eri abaana baffe bwe yazuukiza Yesu; era nga bwe kyawandiikibwa mu Zabbuli ey'okubiri nti Ggwe mwana wange, nkuzadde leero.</VERS>
      <VERS vnumber="34">Era kubanga yamuzuukiza mu bafu nga tagenda nate kuddayo mu kuvunda, yagamba bw'ati nti Ndibawa emikisa emitukuvu era egyenkalakkalira egya Dawudi.</VERS>
      <VERS vnumber="35">Kubanga yayogera ne mu Zabbuli endala nti Toliwaayo Mutukuvu wo okuvunda.</VERS>
      <VERS vnumber="36">Kubanga Dawudi bwe yamala okuweereza mu biro bye nga Katonda bwe yateesa, ne yeebaka n'ateekebwa eri bajjajjaabe, n'avunda:</VERS>
      <VERS vnumber="37">naye oyo Katonda gwe yazuukiza teyavunda.</VERS>
      <VERS vnumber="38">Kale, abasajja ab'oluganda, mutegeere nti ku bw'oyo okuggibwako ebibi kubuuliddwa;</VERS>
      <VERS vnumber="39">byonna bye mutandiyinzizza kuggibwako mu mateeka ga Musa, ku bw'oyo buli akkiriza abiggibwako.</VERS>
      <VERS vnumber="40">Kale mwekuume kireme okujja ku mmwe ekyayogerwa bannabbi nti</VERS>
      <VERS vnumber="41">Laba, mmwe abanyooma, mwewuunye, mubule; Kubanga nze nkola omulimu mu nnaku zammwe Omulimu gwe mutalikkiriza newakubadde omuntu ng'agubabuulidde nnyo.</VERS>
      <VERS vnumber="42">Bwe baafuluma ne babeegayirira okubabuulira ebigambo bino ku ssabbiiti ey'okubiri.</VERS>
      <VERS vnumber="43">Ekibiina bwe kyasaasaana bangi ku Bayudaaya n'abakyufu abeegendereza ne bagoberera Pawulo ne Balunabba: nabo ne boogera nabo ne babasendanga okunyiikirira mu kisa kya Katonda.</VERS>
      <VERS vnumber="44">Awo ku ssabbiiti ey'okubiri ne baku&#331;&#331;aana nga kibuga kyonna okuwulira ekigambo kya Katonda.</VERS>
      <VERS vnumber="45">Naye Abayudaaya bwe baalaba ekibiina, ne bajjula obuggya, ne bawakanya ebyayogerwa Pawulo, nga babivuma.</VERS>
      <VERS vnumber="46">Pawulo ne Balunabba ne boogera n'obuvumu nti Kyagwana okusooka okubuulirwa ekigambo kya Katonda mu mmwe. Kubanga mukisindiikiriza so temwiraba kusaanira bulamu obutaggwaawo, laba, tukyukira eri ab'amawanga.</VERS>
      <VERS vnumber="47">Kubanga Mukama yatulagira bw&#8217;ati nti Nkuteeseewo okubanga omusana gw'amawanga, Obeerenga obulokozi okutuusa ku nkomerero y'ensi.</VERS>
      <VERS vnumber="48">Ab'amawanga bwe baawulira ne basanyuka ne bagulumiza ekigambo kya Katonda: bonna ne bakkiriza abaali baterekeddwa obulamu obutaggwaawo.</VERS>
      <VERS vnumber="49">Ekigambo kya Mukama waffe ne kibuna mu nsi eri yonna.</VERS>
      <VERS vnumber="50">Naye Abayudaaya ne babaweerera abakyala abeegendereza ab'ekitiibwa, n'abakulu ab'omu kibuga, ne bayigganyisa Pawulo ne Balunabba, ne babagoba mu mbibi zaabwe.</VERS>
      <VERS vnumber="51">Naye ne babakunkumulira enfuufu ey'omu bigere ne bajja okutuuka Ikoniyo.</VERS>
      <VERS vnumber="52">Abayigirizwa ne bajjula essanyu n'Omwoyo Omutukuvu.</VERS>
    </CHAPTER>
    <CHAPTER cnumber="14">
      <VERS vnumber="1">Awo olwatuuka mu Ikonio ne bayingirira wamu mu kku&#331;&#331;aaniro ly'Abayudaaya, ne boogera bwe batyo ekibiina kinene n'okukkiriza ne bakkiriza, Abayudaaya n'Abayonaani.</VERS>
      <VERS vnumber="2">Naye Abayudaaya abataagonda ne baweerera ab'amawanga ne bafuula emmeeme zaabwe okuba embi eri ab'oluganda.</VERS>
      <VERS vnumber="3">Awo ne bamala ebiro bingi nga babuulira n'obuvumu mu Mukama waffe, eyategeeza ekigambo eky'ekisa kye, ng'abawa obubonero n'eby'amagero okukolebwanga mu mikono gyabwe.</VERS>
      <VERS vnumber="4">Naye ekibiina eky'omu kibuga ne kyawukanamu; abamu ne babeera ku ludda lw'Abayudaaya abamu ku ludda lw'abatume.</VERS>
      <VERS vnumber="5">Ab'amawanga n'Abayudaaya awamu n'abakulu baabwe bwe baabalumba okubagirira ekyejo, okubakuba amayinja,</VERS>
      <VERS vnumber="6">bwe baategeera ne baddukira mu bibuga eby'e Lukaoniya, Lusitula ne Derube n'ensi eriraanyeewo:</VERS>
      <VERS vnumber="7">ne babeera eyo nga babuulira enjiri.</VERS>
      <VERS vnumber="8">Mu Lusitula yaliyo omuntu nga talina maanyi mu bigere n'abeeranga awo, mulema okuva mu lubuto lwa nnyina nga tatambulangako n'akatono.</VERS>
      <VERS vnumber="9">Oyo n'awulira Pawulo ng'ayogera: naye n'amwekaliriza amaaso n'alaba ng'alina okukkiriza okulokoka,</VERS>
      <VERS vnumber="10">n'ayogera n'eddoboozi ddene nti Yimirira ku bigere byo, weegolole. N'abuuka n'atambula.</VERS>
      <VERS vnumber="11">Ebibiina bwe baalaba Pawulo ky'akoze, ne bayimusa amaloboozi gaabwe, nga boogera mu lulimi Olulukaoniya nti Bakatonda basse gye tuli nga bafaanana abantu.</VERS>
      <VERS vnumber="12">Balunabba ne bamuyita Zewu; ne Pawulo ne bamuyita Kerume, kubanga ye yasinga okwogera.</VERS>
      <VERS vnumber="13">Kabona wa Zewu, eyali mu maaso g'ekibuga, n'aleeta ente n'engule ez'ebimuli okutuuka ku luggi ng'ayagala okuwaayo ssaddaaka n'ebibiina.</VERS>
      <VERS vnumber="14">Naye abatume Balunabba ne Pawulo bwe baawulira, ne bayuza engoye zaabwe ne bafubutuka ne bagenda mu kibiina, nga boogerera waggulu</VERS>
      <VERS vnumber="15">nga bagamba nti Abasajja, kiki ekibakoza ebyo? Naffe tuli bantu abakwatibwa byonna nga mmwe, era tubabuulira ebigambo ebirungi muleke ebyo ebitaliimu mukyukire Katonda omulamu, eyakola eggulu n'ensi n'ennyanja n'ebintu byonna ebirimu:</VERS>
      <VERS vnumber="16">mu mirembe egyayita yaleka amawanga gonna okutambuliranga mu makubo gaago:</VERS>
      <VERS vnumber="17">naye teyeemalaayo nga talina mujulirwa, kubanga yakolanga bulungi, ng'abatonnyesezanga enkuba okuva mu ggulu n&#8217;ebiro eby'okubalirangamu emmere, ng'ajjuzanga emitima gyammwe emmere n'essanyu.</VERS>
      <VERS vnumber="18">Bwe baayogera ebyo, ne baziyiza ebibiina lwa mpaka okubawa ssaddaaka.</VERS>
      <VERS vnumber="19">Naye Abayudaaya ne bava mu Antiyokiya ne Ikonio, ne baweerera ebibiina ne bakuba amayinja Pawulo, ne bamuwalulira ebweru w'ekibuga, nga balowooza nti afudde.</VERS>
      <VERS vnumber="20">Naye abayigirizwa bwe baamwetoolola n'ayimirira n'ayingira mu kibuga: ku lunaku olw'okubiri n'agenda ne Balunabba okutuuka e Derube.</VERS>
      <VERS vnumber="21">Bwe baamala okubuulira enjiri mu kibuga ekyo n'okufuula abayigirizwa abangi, ne bakomawo mu Lusitula ne Ikonio ne Antiyokiya,</VERS>
      <VERS vnumber="22">nga banyweza emmeeme z'abayigirizwa, nga bababuulirira okunyiikiriranga mu kukkiriza, era nti olw'okulaba ennaku ennyingi kitugwanidde okuyingira mu bwakabaka bwa Katonda.</VERS>
      <VERS vnumber="23">Bwe baamala okulondera abakadde mu buli kkanisa n'okusaba n'okusiiba, ne babasigira Mukama waffe gwe bakkiriza.</VERS>
      <VERS vnumber="24">Ne bayita mu Pisidiya ne batuuka e Panfuliya.</VERS>
      <VERS vnumber="25">Bwe baamala okubuulira ekigambo mu Peruga ne baserengeta mu Ataliya;</VERS>
      <VERS vnumber="26">ne bavaayo ne bawanika amatanga okutuuka e Antiyokiya; abaayo be baabasigira ekisa kya Katonda olw'omulimu gwe baatuukiriza.</VERS>
      <VERS vnumber="27">Bwe baatuuka ne baku&#331;&#331;aanya ekkanisa, ne bababuulira byonna Katonda bye yakoleranga awamu nabo, era nti yaggulirawo ab'amawanga oluggi olw'okukkiriza.</VERS>
      <VERS vnumber="28">Ne bamalayo ebiro bingi wamu n'abayigirizwa.</VERS>
    </CHAPTER>
    <CHAPTER cnumber="15">
      <VERS vnumber="1">Awo abantu ne bava e Buyudaaya ne bayigiriza ab'oluganda nti Bwe mutaakomolebwenga ng'empisa ya Musa bw'eri, temuyinza kulokoka.</VERS>
      <VERS vnumber="2">Bwe waali empaka ennyingi n'okwawukana kw'endowooza wakati wa Pawulo ne Balunabba, ku luuyi olumu, n'abo abaava e Buyudaaya, ne balagira Pawulo ne Balunabba n'abalala ku bo okugenda e Yerusaalemi eri abatume n'abakadde olw'empaka ezo.</VERS>
      <VERS vnumber="3">Awo abo bwe baamala okusibirirwa ab'ekkanisa ne bayita mu Foyiniiki ne Samaliya, nga bannyonnyolera ddala okukyuka kw'ab'amawanga: ne basanyusiza ddala ab'oluganda bonna.</VERS>
      <VERS vnumber="4">Bwe baatuuka e Yerusaalemi, ab'ekkanisa n'abatume n'abakadde ne babasembeza, ne babuulira byonna Katonda bye yakoleranga awamu nabo.</VERS>
      <VERS vnumber="5">Naye ne bagolokoka abamu ab'omu kitundu ky'Abafalisaayo abakkiriza, nga bagamba nti Kigwana okubakomolanga n'okubalagira okukwatanga amateeka ga Musa.</VERS>
      <VERS vnumber="6">Abatume n'abakadde ne baku&#331;&#331;aana okwetegereza ekigambo ekyo.</VERS>
      <VERS vnumber="7">Bwe waali okwawukana kw'endowooza kungi, Peetero n'ayimirira n'abagamba nti Abasajja ab'oluganda, mmwe mumanyi nti okuva mu nnaku ez'edda Katonda yalonda mu mmwe ab'amawanga bawulire mu kamwa kange ekigambo eky'enjiri ne bakkiriza.</VERS>
      <VERS vnumber="8">Ne Katonda amanyi emitima n'abategeeza bwe yabawa Omwoyo Omutukuvu era nga ffe;</VERS>
      <VERS vnumber="9">n'atayawula ffe nabo, bwe yalongoosa emitima gyabwe olw'okukkiriza.</VERS>
      <VERS vnumber="10">Kale kaakano mukemera ki Katonda, okuteeka ekikoligo mu bulago bw'abayigirizwa bajjajjaffe kye bataayinza kutwala newakubadde ffe?</VERS>
      <VERS vnumber="11">Naye tukkiriza okulokolebwa lwa kisa kya Mukama waffe Yesu, era nabo bwe batyo.</VERS>
      <VERS vnumber="12">Ekibiina kyonna ne kisirika; ne bawulira Balunabba ne Pawulo nga bannyonnyola obubonero n'eby'amagero byonna Katonda bye yabakozanga mu mawanga.</VERS>
      <VERS vnumber="13">Abo bwe baamala okusirika Yakobo n'addamu ng'agamba nti Abasajja ab'oluganda, mumpulire.</VERS>
      <VERS vnumber="14">Simyoni annyonnyodde Katonda bwe yasooka okutunuulira amawanga okuggiramu erinnya lye abantu.</VERS>
      <VERS vnumber="15">Ebigambo bya bannabbi bitabagana n'ebyo nga bwe kyawandiikibwa nti</VERS>
      <VERS vnumber="16">Oluvannyuma lw'ebyo ndikyuka, Ndizimba nate eweema ya Dawudi eyagwa; Okumenyeka kwayo ndikuzimba nate, Era ndigigolokosa:</VERS>
      <VERS vnumber="17">Abantu abasigalawo banoonye Mukama, N'amawanga gonna abayitibwa erinnya lyange ku bo,</VERS>
      <VERS vnumber="18">Bw'ayogera Mukama, ategeeza ebyo byonna okuva ku lubereberye lw'ensi.</VERS>
      <VERS vnumber="19">Kyenva nsalawo tuleme okuteganya abava mu mawanga okukyukira Katonda;</VERS>
      <VERS vnumber="20">naye tubawandiikire beewalenga obugwagwa bw'ebifaananyi, n'obwenzi, n'ebitugiddwa, n'omusaayi.</VERS>
      <VERS vnumber="21">Kubanga okuva edda Musa alina mu buli kibuga abamubuulira, ng'asomebwa mu maku&#331;&#331;aaniro buli ssabbiiti.</VERS>
      <VERS vnumber="22">Awo ne bakisiima abatume n'abakadde wamu n'ekkanisa yonna okulonda abantu mu bo n'okubatuma e Antiyokiya ne Pawulo ne Balunabba; Yuda ayitibwa Balusaba ne Siira, abantu abakulu mu b'oluganda:</VERS>
      <VERS vnumber="23">ne bawandiika ne bagikwasa mu mikono gyabwe nti Abatume n'ab'oluganda abakadde tulamusizza ab'oluganda abali mu Antiyokiya ne Busuuli ne Kirukiya abali mu mawanga:</VERS>
      <VERS vnumber="24">kubanga tuwulidde nti abantu abaava ewaffe baabasasamaza n'ebigambo nga bakyusa emmeeme zammwe, be tutalagiranga;</VERS>
      <VERS vnumber="25">tusiimye, bwe tutabaganye n'omwoyo gumu, okulonda abantu okubatuma gye muli wamu n'abaagalwa baffe Balunabba ne Pawulo,</VERS>
      <VERS vnumber="26">abantu abaasingawo obulamu bwabwe olw'erinnya lya Mukama waffe Yesu Kristo.</VERS>
      <VERS vnumber="27">Kyetuvudde tutuma Yuda ne Siira era abalibabuulira obumu bennyini n'akamwa.</VERS>
      <VERS vnumber="28">Kubanga Omwoyo Omutukuvu yasiima naffe tuleme okubatikka omugugu omunene gwonna wabula bino ebigwana,</VERS>
      <VERS vnumber="29">okwewalanga ebiweebwa eri ebifaananyi, n'omusaayi, n'ebitugiddwa, n'obwenzi: bwe muneekuumanga ebyo, munaabanga bulungi. Mweraba.</VERS>
      <VERS vnumber="30">Awo bo bwe baasindikibwa ne bajja e Antiyokiya, ne baku&#331;&#331;aanya ekibiina ne babakwasa ebbaluwa.</VERS>
      <VERS vnumber="31">Bwe baasoma ne basanyuka olw'okubuulirirwa okwo.</VERS>
      <VERS vnumber="32">Yuda ne Siira, kubanga nabo baali bannabbi, ne babuulirira ab'oluganda mu bigambo bingi, ne babagumya.</VERS>
      <VERS vnumber="33">Bwe baamalayo ebiro, ne basiibulwa ab'oluganda n'emirembe okuddayo eri abaabatuma.</VERS>
      <VERS vnumber="34">Naye Siira yasiima okusigalayo.</VERS>
      <VERS vnumber="35">Naye Pawulo ne Balunabba ne balwayo mu Antiyokiya nga bayigirizanga era nga babuuliranga ekigambo kya Mukama waffe wamu n'abalala bangi era.</VERS>
      <VERS vnumber="36">Ennaku bwe zaayitawo Pawulo n'agamba Balunabba nti Kale tuddeyo tulambule ab'oluganda mu buli kibuga gye twabuulira ekigambo kya Mukama waffe, tulabe nga bwe bali.</VERS>
      <VERS vnumber="37">Balunabba era n&#8217;ayagala okutwala Yokaana erinnya lye ery'okubiri Makko:</VERS>
      <VERS vnumber="38">naye Pawulo teyasiima kumutwala oyo eyabaleka mu Panfuliya n'atagenda nabo ku mulimu.</VERS>
      <VERS vnumber="39">Ne wabaawo empaka nnyingi n'okwawukana ne baawukana, Balunabba n'atwala Makko n'awanika amatanga okugenda e Kupulo;</VERS>
      <VERS vnumber="40">naye Pawulo n'alonda Siira, n'avaayo, ab'oluganda bwe baamusigira ekisa kya Mukama waffe.</VERS>
      <VERS vnumber="41">N'ayita mu Busuuli ne Kirukiya ng'agumya ekkanisa.</VERS>
    </CHAPTER>
    <CHAPTER cnumber="16">
      <VERS vnumber="1">Era n'atuuka e Derube ne Lusitula: laba, yaliyo omuyigirizwa erinnya lye Timoseewo, omwana w'omukazi Omuyudaaya eyakkiriza: naye kitaawe Muyonaani;</VERS>
      <VERS vnumber="2">eyasiimibwa ab'oluganda abaali mu Lusitula ne Ikonio.</VERS>
      <VERS vnumber="3">Oyo Pawulo n'ayagala okugenda naye; n'amutwala n'amukomola olw'Abayudaaya abaali mu bifo ebyo: kubanga bonna baamumanya nga kitaawe yali Muyonaani.</VERS>
      <VERS vnumber="4">Bwe baali nga bayita mu bibuga ne babawa okukwatanga ebyalagirwa abatume n'abakadde abaali mu Yerusaalemi.</VERS>
      <VERS vnumber="5">Awo ekkanisa ne zinywerera mu kukkiriza, ne zeeyongeranga ku muwendo buli lunaku.</VERS>
      <VERS vnumber="6">Ne bayita mu nsi y'e Fulugiya ne Ggalatiya, kubanga baagaanibwa Omwoyo Omutukuvu okwogera ekigambo mu Asiya;</VERS>
      <VERS vnumber="7">bwe baatuuka okumpi ne Musiya, ne bagezaako okugenda mu Bisuniya, n'Omwoyo gwa Yesu n'atabaganya;</VERS>
      <VERS vnumber="8">ne beekooloobya Musiya, ne batuuka e Tulowa.</VERS>
      <VERS vnumber="9">Pawulo n'alaba okwolesebwa ekiro, omuntu Omumakedoni ng'ayimiridde era ng'amwegayirira ng'agamba nti Wunguka okutuuka e Makedoni otuyambe.</VERS>
      <VERS vnumber="10">Bwe yamala okulaba okwolesebwa, amangu ago ne tusala amagezi okusitula okugenda e Makedoni, nga tutegeera nti Katonda atuyise okubabuulira enjiri.</VERS>
      <VERS vnumber="11">Kyetwava tusaabala okuva e Tulowa ne tukwata ekkubo eggolokofu okutuuka e Samoserakiya, ku lunaku olw'okubiri ne tutuuka e Neyapoli;</VERS>
      <VERS vnumber="12">ne tuvaayo okutuuka e Firipi, kye kibuga eky'e Makedoni ekisookerwako mu njuyi ezo, ekyazimbibwa Abaruumi: ne tubeera mu kibuga omwo ne tulwamu ennaku.</VERS>
      <VERS vnumber="13">Awo ku lunaku lwa ssabbiiti ne tufuluma mu mulyango gw'ekibuga okugenda ku mugga bwe twalowooza nga yaliyo ekifo eky'okusabirangamu: ne tutuula ne twogera n'abakazi abaaku&#331;&#331;aana.</VERS>
      <VERS vnumber="14">Awo omukazi erinnya lye Ludiya, omutunzi w'engoye ez'effulungu, wa mu kibuga Suwatira, eyasinzanga Katonda, n&#8217;atuwulira: Mukama waffe n'amubikkula omutima gwe okuwuliriza Pawulo bye yayogera.</VERS>
      <VERS vnumber="15">Bwe yabatizibwa ye n'ennyumba ye, n'atwegayirira ng'agamba nti Oba nga munsiimye okuba omwesigwa eri Mukama waffe, muyingire mu nnyumba yange mubeere omwo. N'atuwaliriza.</VERS>
      <VERS vnumber="16">Awo olwatuuka bwe twali tugenda wali awaasabirwanga, omuwala eyaliko dayimooni alagula n'atusanga, eyafuniranga bakama be ebintu ebingi olw'okulagula.</VERS>
      <VERS vnumber="17">Oyo bwe yagoberera Pawulo naffe n'ayogerera waggulu ng'agamba nti Abantu bano baddu ba Katonda Ali waggulu ennyo, abababuulira ekkubo ery'obulokozi.</VERS>
      <VERS vnumber="18">N'akolanga bw'atyo ennaku nnyingi. Naye Pawulo, bwe yanakuwala ennyo, n'akyuka n'agamba dayimooni nti Nkulagira mu linnya lya Yesu Kristo omuveeko. N'amuvaako mu kiseera ekyo.</VERS>
      <VERS vnumber="19">Naye bakama be bwe baalaba ng'essuubi ly'ebintu byabwe liweddewo, ne bakwata Pawulo ne Siira ne babawalula okubatwala mu katale eri abakulu,</VERS>
      <VERS vnumber="20">ne babatwala eri abalamuzi ne bagamba nti Abantu bano basasamaza nnyo ekibuga kyaffe, kubanga Bayudaaya</VERS>
      <VERS vnumber="21">era bayigiriza empisa ez'omuzizo ffe okuzikwatanga newakubadde okuzikolanga kubanga tuli Baruumi.</VERS>
      <VERS vnumber="22">Ekibiina ne kibagolokokerako wamu: abalamuzi ne babayuliza engoye zaabwe, ne balagira okubakuba emiggo.</VERS>
      <VERS vnumber="23">Bwe baabakuba emiggo emingi ne babasindikira mu kkomera, ne balagira omukuumi okubakuuma ennyo:</VERS>
      <VERS vnumber="24">oyo bwe yalagirwa bw'atyo n'abasindiikiriza mu kkomera ery'omunda, n'akomerera ebigere byabwe mu nvuba.</VERS>
      <VERS vnumber="25">Naye ekiro mu ttumbi Pawulo ne Siira ne basaba ne bayimbira Katonda, abasibe ne babawulira;</VERS>
      <VERS vnumber="26">amangu ago ne wabaawo ekikankano kinene n'emisingi gy'ekkomera ne gikankana: amangu ago enzigi zonna ne zigguka; n'ebyali bibasibye bonna ne bisumulukuka.</VERS>
      <VERS vnumber="27">Omukuumi w'ekkomera n'azuukuka, bwe yalaba enzigi z'ekkomera nga zigguse n'asowola ekitala kye n'agenda okwetta, kubanga ng'alowooza nti abasibe babombye.</VERS>
      <VERS vnumber="28">Naye Pawulo n'ayogerera waggulu n'eddoboozi ddene ng'agamba nti Teweekola kabi: kubanga fenna tuli wano.</VERS>
      <VERS vnumber="29">N'asaba ettabaaza n'addukana n'ayingira, n'avuunamira Pawulo ne Siira, ng'akankana,</VERS>
      <VERS vnumber="30">N'abafulumya ebweru n'agamba nti Bassebo, ki&#331;&#331;wanidde kukola ntya okulokolebwa?</VERS>
      <VERS vnumber="31">Ne bagamba nti Kkiriza Mukama waffe Yesu, onoolokoka ggwe n'ennyumba yo.</VERS>
      <VERS vnumber="32">Ne bamubuulira ekigambo kya Mukama waffe ne bonna abaali mu nnyumba ye.</VERS>
      <VERS vnumber="33">N'abatwala mu kiseera ekyo ekiro n'abanaaza emiggo; n'abatizibwa ye n'ennyumba ye yonna amangu ago.</VERS>
      <VERS vnumber="34">N'abalinnyisa mu nnyumba ye, n'abaleetera emmeeza, n'asanyuka nnyo n'ennyumba ye yonna ng'akkirizza Katonda.</VERS>
      <VERS vnumber="35">Naye bwe bwakya enkya, abalamuzi ne batuma basserikale baabwe nga bagamba nti Musumulule abantu abo.</VERS>
      <VERS vnumber="36">Omukuumi w'ekkomera n'abuulira Pawulo ebigambo ebyo nti Abalamuzi batumye okubasumulula: kale kaakano mufulume, mugende n'emirembe.</VERS>
      <VERS vnumber="37">Naye Pawulo n'abagamba nti Batukubidde mu maaso ga bantu nga tetunnasalirwa musango, nga tuli Bantu Baruumi ne batusindiikiriza mu kkomera; ne kaakano batuggyamu kyama? Nedda; naye bajje bennyini batufulumye.</VERS>
      <VERS vnumber="38">Basserikale ne babuulira abalamuzi ebigambo bino: ne batya bwe baawulira nga Baruumi:</VERS>
      <VERS vnumber="39">ne bajja ne babeegayirira, ne babafulumya, ne baagala bave mu kibuga.</VERS>
      <VERS vnumber="40">Ne bafuluma mu kkomera, ne bayingira mu nnyumba ya Ludiya, ne balaba ab'oluganda ne babasanyusa ne bavaayo.</VERS>
    </CHAPTER>
    <CHAPTER cnumber="17">
      <VERS vnumber="1">Ne Bayita mu Anfipoli ne Apolooniya ne batuuka e Ssessaloniika eyali ekku&#331;&#331;aaniro ly'Abayudaaya:</VERS>
      <VERS vnumber="2">awo Pawulo nga bwe yali empisa ye n'ayingira mu bo, mu ssabbiiti ssatu n'awakana nabo mu byawandiikibwa,</VERS>
      <VERS vnumber="3">ng'abikkula ng'ategeeza nti Kristo kyamugwanira okubonyaabonyezebwa n'okuzuukira mu bafu; era nti Oyo Yesu nze gwe mbabuulira ye Kristo.</VERS>
      <VERS vnumber="4">Abamu ku bo ne bakkiriza ne beegatta ne Pawulo ne Siira; n'Abayonaani abeegendereza ekibiina kinene n'abakyala abakulu si batono.</VERS>
      <VERS vnumber="5">Naye Abayudaaya bwe baakwatibwa obuggya ne batwala abantu ababi ab'omu bakopi ne baku&#331;&#331;aanyisa abantu ne basasamaza ekibuga. Ne bazingiza ennyumba ya Yasooni ne baagala okubaleeta mu maaso g'abantu.</VERS>
      <VERS vnumber="6">Bwe bataabalaba, ne bawalula Yasooni n'ab'oluganda abamu okubatwala mu maaso g'abakulu ab'omu kibuga nga boogerera waggulu nti Bano abavuunika ensi bazze ne wano;</VERS>
      <VERS vnumber="7">ne Yasooni yabasembezezza. Bano bonna bajeemera amateeka ga Kayisaali nga bagamba nti Waliwo kabaka omulala, Yesu.</VERS>
      <VERS vnumber="8">Ne basasamaza ekibiina n'abakulu ab'omu kibuga bwe baawulira ebyo.</VERS>
      <VERS vnumber="9">Bwe baamala okweyimiriza Yasooni n'abalala, ne babata.</VERS>
      <VERS vnumber="10">Amangu ago ab'oluganda ne basindika ekiro Pawulo ne Siira okugenda e Beroya: nabo bwe baatuuka eyo ne bayingira mu kku&#331;&#331;aaniro ly'Abayudaaya.</VERS>
      <VERS vnumber="11">Naye bano baali balungi okusinga ab'e Ssessaloniika, kubanga bakkiriza ekigambo n'omwoyo omwangu ennyo, buli lunaku nga banoonya mu byawandiikibwa oba nga ebyo bwe biri bwe bityo.</VERS>
      <VERS vnumber="12">Abamu bangi kyebaava bakkiriza, era n'abakazi abakyala Abayonaani n'abasajja si batono.</VERS>
      <VERS vnumber="13">Naye Abayudaaya ab'e Ssessaloniika bwe baategeera ng'ekigambo kya Katonda kibuuliddwa Pawulo era mu Beroya, era ne bajjayo ne baweerera ebibiina ne babasasamaza.</VERS>
      <VERS vnumber="14">Awo amangu ago ab'oluganda ne basindika Pawulo okugenda okutuuka ku nnyanja: Siira ne Timoseewo ne babeera eyo.</VERS>
      <VERS vnumber="15">Naye abaawerekera Pawulo ne bamuleeta mu Asene, ne balagirwa okugamba Siira ne Timoseewo bajje gy'ali amangu nga bwe bayinza, ne bagenda.</VERS>
      <VERS vnumber="16">Naye Pawulo bwe yali mu Asene ng'abalindirira, omwoyo gwe ne gumuluma bwe yalaba ekibuga nga kijjudde ebifaananyi.</VERS>
      <VERS vnumber="17">Awo n'awakaniranga mu kku&#331;&#331;aaniro n'Abayudaaya n'abaali batya Katonda era ne mu katale buli lunaku n'abo abaamusisinkananga.</VERS>
      <VERS vnumber="18">Awo abantu abamu abafirosoofo, aba Epikuliyo ne Abasutoyiiko, ne bamusisinkana. Abamu ne bagamba nti Ayagala kwogera ki abujjabujjana ono? Abamu ne bagamba nti Afaanana ng'abuulira balubaale abaggya: kubanga yali ng'abuulira Yesu n'okuzuukira.</VERS>
      <VERS vnumber="19">Ne bamutwala ne bamuleeta ku Aleyopaago nga bagamba nti Tunaayinza okutegeera okuyigiriza kuno okuggya kw'oyogera nga bwe kuli?</VERS>
      <VERS vnumber="20">Kubanga oleeta ebigambo ebiggya mu matu gaffe: kyetuva twagala okutegeera amakulu g'ebigambo bino.</VERS>
      <VERS vnumber="21">(Abaasene bonna n'abagenyi abaabangayo tebaakolanga kintu kirala wabula okwogeranga oba okuwuliranga ekigambo ekiggya.)</VERS>
      <VERS vnumber="22">Pawulo n'ayimirira wakati wa Aleyopaago n'agamba nti Abasajja Abaasene, mbalabye mu byonna nga mutya nnyo balubaale.</VERS>
      <VERS vnumber="23">Kubanga bwe mbadde mpita ne ntunuulira bye musinza, era ne nsanga ekyoto ekiwandiikiddwako nti KYA KATONDA ATATEGEERWA. Kale kye musinza nga temukitegeera nze kye mbabuulira.</VERS>
      <VERS vnumber="24">Katonda eyakola ensi n'ebirimu byonna, oyo kubanga ye Mukama w'eggulu n'ensi tabeera mu masabo agakolebwa n'emikono,</VERS>
      <VERS vnumber="25">so taweerezebwa mikono gya bantu, ng'eyeetaaga ekintu, kubanga oyo ye abawa bonna obulamu n'okussa omukka ne byonna;</VERS>
      <VERS vnumber="26">yakola okuva ku omu buli ggwanga ly'abantu okutuulanga ku nsi enjuyi zonna, bwe yalagira n'ayawulamu ebiro n'ensalo ez'okutuula kwabwe:</VERS>
      <VERS vnumber="27">banoonyenga Katonda mpozzi bawammante okumulaba, newakubadde nga tali wala wa buli omu ku ffe:</VERS>
      <VERS vnumber="28">kubanga mu oyo tuba balamu, tutambula, tubeerawo; era ng'abamu ab'ewammwe abayiiya bwe bagamba nti Kubanga era tuli zzadde lye.</VERS>
      <VERS vnumber="29">Kale bwe tuli ezzadde lya Katonda, tekitugwanira kulowoozanga nti Katonda afaanana zaabu oba ffeeza oba jjinja, ebyolebwa n'obukabakaba n'amagezi g'abantu.</VERS>
      <VERS vnumber="30">Kale Katonda ebiro ebyo eby'obutamanya teyabitunuuliranga; naye kaakano alagira abantu bonna abali wonna wonna okwenenya,</VERS>
      <VERS vnumber="31">kubanga yateekawo olunaku lw'agenda okusaliramu omusango ogw'ensonga ensi zonna mu muntu gwe yayawulamu, bwe yamala okuwa bonna ekikkirizisa bwe yamuzuukiza mu bafu.</VERS>
      <VERS vnumber="32">Naye bwe baawulira okuzuukira kw'abafu abamu ne ba&#331;oola; abalala ne bagamba nti Era tulikuwulira nate olw'ekigambo ekyo.</VERS>
      <VERS vnumber="33">Bwe batyo Pawulo n'abavaamu wakati.</VERS>
      <VERS vnumber="34">Naye abasajja abamu ne beegatta naye ne bakkiriza: mu abo Diyonusiyo Omwaleyopaago, n'omukazi erinnya lye Damali, n&#8217;abalala wamu nabo.</VERS>
    </CHAPTER>
    <CHAPTER cnumber="18">
      <VERS vnumber="1">Awo oluvannyuma lw'ebyo n'ava mu Asene n'atuuka e Kkolinso.</VERS>
      <VERS vnumber="2">N'alaba omuntu Omuyudaaya erinnya lye Akula, eyazaalirwa mu Ponto, yali kyajje ave mu Italiya, ne mukazi we Pulisikira, kubanga Kulwawudiyo yali alagidde Abayudaaya bonna okuva mu Ruumi: n'ajja gye baali;</VERS>
      <VERS vnumber="3">era kubanga baalina omulimu gumu n'abeeranga nabo ne bakolanga omulimu; kubanga omulimu gwabwe baali bakozi ba weema.</VERS>
      <VERS vnumber="4">N'awakaniranga mu kku&#331;&#331;aaniro buli ssabbiiti, n'asendasendanga Abayudaaya n'Abayonaani.</VERS>
      <VERS vnumber="5">Naye Siira ne Timoseewo bwe baava e Makedoni, Pawulo n'awalirizibwa ekigambo, ng'ategeeza Abayudaaya nga Yesu ye Kristo.</VERS>
      <VERS vnumber="6">Bwe baamutangira ne bamuvuma, n&#8217;akunkumula engoye ze n'abagamba nti Omusaayi gwammwe gubeere ku mitwe gyammwe: nze ndi mulongoofu: okutanula kaakano nnaagenda eri ab'amawanga.</VERS>
      <VERS vnumber="7">N'avaayo, n'ayingira mu nnyumba y'omuntu erinnya lye Tito Yusito, atya Katonda, ennyumba ye eriraanye ekku&#331;&#331;aniro.</VERS>
      <VERS vnumber="8">Era Kulisupo, omukulu w'ekku&#331;&#331;aaniro, n'akkiriza Mukama waffe n'ennyumba ye yonna; n'Abakkolinso bangi bwe baawulira ne bakkiriza ne babatizibwa.</VERS>
      <VERS vnumber="9">Mukama waffe n'agamba Pawulo ekiro mu kwolesebwa nti Totya naye yogeranga, tosirikanga,</VERS>
      <VERS vnumber="10">kubanga nze ndi wamu naawe; so tewali muntu anaakulumbanga okukukola obubi: kubanga nnina abantu bangi mu kibuga muno.</VERS>
      <VERS vnumber="11">N'amalayo mwaka n'emyezi mukaaga ng'ayigirizanga ekigambo kya Katonda mu bo.</VERS>
      <VERS vnumber="12">Naye Galiyo bwe yali nga ye wessaza ly'e Akaya, Abayudaaya ne balumba Pawulo n&#8217;omwoyo gumu ne bamuleeta awasalirwa emisango,</VERS>
      <VERS vnumber="13">nga bagamba nti Ono asendasenda abantu okusinza Katonda ng'amateeka bwe gatalagira.</VERS>
      <VERS vnumber="14">Naye Pawulo bwe yali agenda okwasama akamwa ke, Galiyo n'agamba Abayudaaya nti Singa wabaddewo okusobya oba kwonoona okubi, mmwe Abayudaaya, nandibagumiikirizza:</VERS>
      <VERS vnumber="15">naye oba nga waliwo okubuuzagana okw'ebigambo: n'amannya n'amateeka agali mu mmwe, ekyo kyammwe: nze saagala kusala musango gw'ebyo.</VERS>
      <VERS vnumber="16">N'abagoba awasalirwa emisango.</VERS>
      <VERS vnumber="17">Bonna ne bakwata Sossene omukulu w'ekku&#331;&#331;aaniro ne bamukubira awasalirwa emisango. Era Galiyo teyafaayo mu bigambo ebyo.</VERS>
      <VERS vnumber="18">Pawulo n'amalayo ennaku nnyingi endala nate, n'asiibula ab'oluganda n'avaayo n'awanika amatanga okugenda e Busuuli, era wamu naye Pulisikira ne Akula; bwe yamala okumwera enviiri mu Kekereya; kubanga yeerayirira.</VERS>
      <VERS vnumber="19">Ne batuuka mu Efeso, bali n'abaleka eyo; naye ye yennyini n'ayingira mu kku&#331;&#331;aaniro n'awakana n'Abayudaaya.</VERS>
      <VERS vnumber="20">Bwe baamwagala okweyongera okutuula n'atakkiriza;</VERS>
      <VERS vnumber="21">naye n'abasiibula n'agamba nti Ndikomawo nate gye muli Katonda ng'ayagadde, n'awanika amatanga n'avaayo mu Efeso.</VERS>
      <VERS vnumber="22">N'agoba e Kayisaliya, n'alinnya n'alamusa ab'ekkanisa, n'aserengeta okutuuka Antiyokiya.</VERS>
      <VERS vnumber="23">Bwe yamalayo ebiro si bingi n'avaayo, n'ayitira mu nsi y'e Ggalatiya n&#8217;e Fulugiya, ng'ava kumu, ng'agumya abayigirizwa bonna.</VERS>
      <VERS vnumber="24">Awo omuntu Omuyudaaya erinnya lye Apolo eyazaalirwa mu Alegezandereya, omuntu eyayigirizibwa, oyo n'atuuka mu Efeso, eyali omugezi mu byawandiikibwa.</VERS>
      <VERS vnumber="25">Oyo yali ng'abuuliddwa ekkubo lya Mukama waffe, ng'ayaka mu mwoyo n'ayogera n'ayigiriza nnyo ebigambo bya Yesu, ng'amanyi okubatiza kwa Yokaana kwokka:</VERS>
      <VERS vnumber="26">oyo n'atanula okwogera n'obugumu mu kku&#331;&#331;aaniro. Naye Pulisikira ne Akula bwe baawulira ne bamutwala gye bali, ne bongera okumutegeereza ddala ekkubo lya Katonda.</VERS>
      <VERS vnumber="27">Bwe yayagala okuwunguka okutuuka Akaya, ab'oluganda ne bamugumya ne bawandiikira abayigirizwa okumusembeza: bwe yatuuka n'abayambanga nnyo abakkiriza olw'ekisa:</VERS>
      <VERS vnumber="28">kubanga yasinganga Abayudaaya amaanyi amangi mu maaso g'abantu, ng'ategeezanga mu byawandiikibwa nga Yesu ye Kristo.</VERS>
    </CHAPTER>
    <CHAPTER cnumber="19">
      <VERS vnumber="1">Awo olwatuuka Apolo bwe yali e Kkolinso, Pawulo bwe yayitira mu njuyi eziri waggulu n'atuuka mu Efeso n'asanga abayigirizwa abamu:</VERS>
      <VERS vnumber="2">n'abagamba nti Mwaweebwa Omwoyo Omutukuvu bwe mwakkiriza? Ne bamugamba nti Nedda, n'okuwulira tetuwuliranga nti waliwo Omwoyo Omutukuvu.</VERS>
      <VERS vnumber="3">N'agamba nti Kale mwabatizibwa kuyingira mu ki? Ne bagamba nti Mu kubatizibwa kwa Yokaana.</VERS>
      <VERS vnumber="4">Pawulo n'ayogera nti Yokaana yabatiza okubatiza okw'okwenenya, ng'agamba abantu bakkirize agenda okujja ennyuma we, ye Yesu.</VERS>
      <VERS vnumber="5">Bwe baawulira ne babatizibwa okuyingira mu linnya lya Mukama waffe Yesu.</VERS>
      <VERS vnumber="6">Pawulo bwe yabassaako emikono, Omwoyo Omutukuvu n'ajja ku bo, ne boogera ennimi ne balagula.</VERS>
      <VERS vnumber="7">Abantu bonna baali nga kkumi na babiri.</VERS>
      <VERS vnumber="8">N'ayingira mu kku&#331;&#331;aaniro n'ayogeranga n'obuvumu okumala emyezi esatu, ng'awakananga era ng'asendasendanga olw'ebigambo eby'obwakabaka bwa Katonda.</VERS>
      <VERS vnumber="9">Naye abamu bwe baakakanyala ne batawulira, nga bavumanga Ekkubo mu maaso g'ekibiina, n'ava gye baali, n'ayawula abayigirizwa, ng'awakaniranga buli lunaku mu ssomero lya Tulaano.</VERS>
      <VERS vnumber="10">Ebyo ne bimala emyaka ebiri, ne bonna abaali batuula mu Asiya ne bawulira ekigambo kya Mukama waffe, Abayudaaya n'Abayonaani.</VERS>
      <VERS vnumber="11">Katonda n'akolanga eby'amagero ebitalabwa buli lunaku mu mikono gya Pawulo,</VERS>
      <VERS vnumber="12">n'abalwadde ne baleeterwanga ebiremba n'engoye ez'oku mubiri gwe, endwadde ne zibavangako, dayimooni n'abavangako.</VERS>
      <VERS vnumber="13">Naye era abantu Abayudaaya abataliiko waabwe, abagoba dayimooni, ne beetulinkirira okwogera erinnya lya Mukama waffe Yesu ku abo abalina dayimooni, nga bagamba nti Mbalayiza Yesu Pawulo gw'abuulira.</VERS>
      <VERS vnumber="14">Awo waaliwo abaana musanvu aba Sukewa Omuyudaaya kabona omukulu, abaakola bwe batyo.</VERS>
      <VERS vnumber="15">Dayimooni n'addamu n'abagamba nti Yesu mmutegeera ne Pawulo mmumanyi; naye mmwe be ani?</VERS>
      <VERS vnumber="16">Omuntu eyaliko dayimooni n'ababuukira n'abasinga bonna n'abayinza, n'okudduka ne badduka okuva mu nnyumba eri nga bali bwereere nga balina ebiwundu.</VERS>
      <VERS vnumber="17">Ekyo ne kitegeerwa bonna Abayudaaya n'Abayonaani abaatuulanga mu Efeso; entiisa n'ebakwata bonna, erinnya lya Mukama waffe Yesu ne ligulumizibwa.</VERS>
      <VERS vnumber="18">Era bangi ku bo abakkiriza ne bajja, ne baatula ne bategeeza ebikolwa byabwe.</VERS>
      <VERS vnumber="19">Era bangi ku bo abaakolanga eby'obufumu ne baku&#331;&#331;aanya ebitabo byabwe, ne babyokera mu maaso gaabwe bonna: ne babala omuwendo gwabyo ne balaba ebitundu bya ffeeza obukumi butaano.</VERS>
      <VERS vnumber="20">Bwe kityo ekigambo kya Mukama waffe ne kyeyongeranga mu maanyi ne kiwangula.</VERS>
      <VERS vnumber="21">Ebyo bwe byaggwa, Pawulo n'alowooza mu mwoyo okuyitira mu Makedoni ne Akaya, n'okugenda e Yerusaalemi, ng'agamba nti Bwe ndimala okubeera eyo, era ki&#331;&#331;wanidde okulaba ne Ruumi.</VERS>
      <VERS vnumber="22">N'atuma e Makedoni babiri ku abo abaamuweerezanga, Timoseewo ne Erasuto, ye yennyini n'alwayo ebiro si bingi mu Asiya.</VERS>
      <VERS vnumber="23">Mu kiseera ekyo ne wabaawo akacwano si katono olw'Ekkubo.</VERS>
      <VERS vnumber="24">Kubanga omuntu erinnya lye Demeteriyo, omuweesi wa ffeeza eyakolanga obusabo obwa ffeeza obwa Atemi n'afuniranga abaweesi amagoba si matono;</VERS>
      <VERS vnumber="25">n'aku&#331;&#331;aanya abo n'abaakolanga emirimu egyo, n'agamba nti Abasajja, mumanyi nti omulimu ogwo obugagga bwaffe mwe buva;</VERS>
      <VERS vnumber="26">mulaba era muwulira nga si mu Efeso mwokka naye nga mu Asiya yonna Pawulo oyo asenzesenze era akyusizza ekibiina kinene, ng'agamba nti Abakolebwa n'emikono si bakatonda.</VERS>
      <VERS vnumber="27">Naye si ffe fekka tulabye akabi omulimu gwaffe okunyoomebwanga, era naye n'essabo lya Atemi katonda omukulu omukazi okulowoozebwanga nga si kintu, n'oyo n'okuggibwa n'aggibwa mu kitiibwa kye, asinzibwa Asiya yonna n'ensi zonna.</VERS>
      <VERS vnumber="28">Bwe baawulira ne bajjula obusungu ne boogerera waggulu nga bagamba nti Atemi w'Abaefeso mukulu.</VERS>
      <VERS vnumber="29">Ekibuga kyonna ne kijjula okwetabula kuno; ne bafubutuka n'omwoyo gumu okutuuka mu teyatero, bwe baamala okukwata Gayo ne Alisutaluuko, ab'e Makedoni, abaatambulanga ne Pawulo.</VERS>
      <VERS vnumber="30">Pawulo bwe yayagala okuyingira mu bantu, abayigirizwa ne batamukkiriza.</VERS>
      <VERS vnumber="31">Era abakulu abamu aba Asiya, abaali mikwano gye, ne bamutumira nga bamwegayirira aleme okwewaayo mu teyatero.</VERS>
      <VERS vnumber="32">Abamu ne boogerera waggulu bulala, n'abalala bulala, kubanga ekibiina kyali kyetabudde, so n'abalala bangi ne batategeera nsonga ebaku&#331;&#331;aanyizza.</VERS>
      <VERS vnumber="33">Ne baggya Alegezanda mu kibiina, Abayudaaya nga bamusindiikiriza. Alegezanda n'abawenya n'omukono n'ayagala okwennyonnyola eri abantu.</VERS>
      <VERS vnumber="34">Naye bwe baamutegeera nga Muyudaaya, bonna ne boogerera waggulu n'eddoboozi limu okumala ng'essaawa bbiri nti Atemi w'Abaefeso mukulu.</VERS>
      <VERS vnumber="35">Omuwandiisi bwe yasirisa ekibiina, n'agamba nti Abasajja Abaefeso, muntu ki atategeera ng'ekibuga ky'Abaefeso kye kikuuma essabo lya Atemi omukulu n'ekifaananyi ekyava eri Zewu.</VERS>
      <VERS vnumber="36">Kale kubanga ebyo tebyegaanika, kibagwanidde mmwe okukkakkana n'obutakola kintu mu kwanguyiriza.</VERS>
      <VERS vnumber="37">Kubanga muleese abantu bano abatanyaze bya mu ssabo so era tebavvodde katonda waffe omukazi.</VERS>
      <VERS vnumber="38">Kale oba nga Demeteriyo n'abaweesi abali naye balina ekigambo ku muntu, enkiiko weeziri n'abaamasaza weebali: baloopagane.</VERS>
      <VERS vnumber="39">Naye oba nga munoonya birala, binaasalirwa mu kku&#331;&#331;aaniro eribaawo bulijjo.</VERS>
      <VERS vnumber="40">Kubanga ddala tuyinza okutuukwako akabi olw'akeegugungo kano aka leero, kubanga tewali nsonga gye tuliyinza kuwoza olw'okuku&#331;&#331;aana kuno.</VERS>
      <VERS vnumber="41">Bwe yayogera bw'atyo n'ayabulula ekibiina.</VERS>
    </CHAPTER>
    <CHAPTER cnumber="20">
      <VERS vnumber="1">Akacwano bwe kamala okukkakkana, Pawulo n'ayita abayigirizwa n'ababuulirira n'abasiibula, n'avaayo okugenda e Makedoni.</VERS>
      <VERS vnumber="2">Bwe yayita mu njuyi ziri n'abategeeza ebigambo bingi, n'atuuka e Buyonaani.</VERS>
      <VERS vnumber="3">Bwe yamalayo emyezi esatu, era Abayudaaya bwe baamusalira olukwe, bwe yali ng'agenda okuyita mu nnyanja okuddayo mu Makedoni.</VERS>
      <VERS vnumber="4">Ne bagenda naye okutuuka mu Asiya Sopateri Omuberoya mutabani wa Puulo; n'Abasessaloniika Alisutaluuko ne Sekundo; ne Gayo Omuderube ne Timoseewo; n'AbasiyaTukiko ne Tulofiimo.</VERS>
      <VERS vnumber="5">Bano ne bakulembera ne batulindirira mu Tulowa.</VERS>
      <VERS vnumber="6">Ffe ne tuva mu Firipi ne tuwanika amatanga oluvannyuma lw'ennaku ez'emigaati egitazimbulukuswa, ne tubatuukako mu Tulowa mu nnaku ttaano; gye twamala ennaku omusanvu.</VERS>
      <VERS vnumber="7">Awo ku lunaku olw'olubereberye mu ssabbiiti, bwe twaku&#331;&#331;aana okumenya emigaati, Pawulo n'anyumya nabo, ng'ayagala okusitula enkya, n'alwawo mu kwogera okutuusa ettumbi.</VERS>
      <VERS vnumber="8">Ne wabaawo ettabaaza nnyingi mu kisenge ekya waggulu, mwe twaku&#331;&#331;aanira.</VERS>
      <VERS vnumber="9">Omulenzi erinnya lye Yutuko n'atuula mu ddirisa, n'akwatibwa otulo tungi; awo Pawulo bwe yalwawo ng'akyanyumya, ng'akwatiddwa otulo tungi n'ava mu nju ey'okusatu, n'agwa, n'alondebwa ng'afudde.</VERS>
      <VERS vnumber="10">Pawulo n'akka n'amugwako n'amuwambaatira n'agamba nti Temukuba biwoobe; obulamu bwe mwebuli munda.</VERS>
      <VERS vnumber="11">N'alinnya n'amenya omugaati n'alyako n'alwawo ng'akyanyumya okutuusa enkya, n'alyoka avaayo.</VERS>
      <VERS vnumber="12">Ne baleeta omulenzi nga mulamu, ne basanyuka si katono.</VERS>
      <VERS vnumber="13">Naye ffe ne tukulembera okutuuka ku kyombo ne tugenda okutuuka e Aso, nga twagala eyo okusiika Pawulo: kubanga yali alagidde bw'atyo, ng'ayagala ye yennyini okuyita ku lukalu.</VERS>
      <VERS vnumber="14">Bwe yatusanga mu Aso ne tumusiika, ne tuja e Mituleene.</VERS>
      <VERS vnumber="15">Ne tuwanika amatanga okuvaayo ku lunaku olw'okubiri ne tutuuka mu maaso ga Kiyo; ku Iw'okusatu ne tugoba ku Samo; ku lw'okuna ne tutuuka mu Mireeto.</VERS>
      <VERS vnumber="16">Kubanga Pawulo yasiima okuyitira mu Efeso mu kyombo, aleme okulwa mu Asiya; kubanga yali ayanguwa, oba nga kiyinzika okubeera mu Yerusaalemi ku lunaku lwa Pentekoote.</VERS>
      <VERS vnumber="17">Bwe yali mu Mireeto n'atuma, mu Efeso n'ayita abakadde b'ekkanisa.</VERS>
      <VERS vnumber="18">Bwe baatuuka gy'ali n'abagamba nti Mmwe mumanyi okuva ku lunaku olw'olubereberye bwe nnalinnya mu Asiya, bwe nnabanga nammwe mui biro byonna,</VERS>
      <VERS vnumber="19">nga mpeereza Mukama waffe n'obuwombeefu bwonna n'amaziga n'okukemebwa kwe nnalaba mu nkwe z'Abayudaaya:</VERS>
      <VERS vnumber="20">bwe sseekekanga kubabuulira kigambo kyonna ekisaana, n'okubayigiririzanga mu maaso g'abantu ne mu buli nju,</VERS>
      <VERS vnumber="21">nga ntegeeza Abayudaaya era n'Abayonaani okwenenya eri Katoada n'okukkiriza Mukama waffe Yesu Kristo.</VERS>
      <VERS vnumber="22">Kaakano, laba, bwe nsibiddwa mu mwoyo, &#331;&#331;enda e Yerusaalemi nga simanyi bye ndiraba eyo,</VERS>
      <VERS vnumber="23">wabula nga Omwoyo Omutukuvu antegeeza mu buli kibuga; ng'agamba nti okusibibwa n'okubonyaabonyezebwa binnindiridde.</VERS>
      <VERS vnumber="24">Naye obulamu bwange sibulowooza nga kintu, nga bwa muwendo gye ndi, ndyoke ntuukirize olugendo lwange n'okuweereza kwe nnaweebwa Mukama waffe Yesu, okutegeezanga enjiri ey'ekisa kya Katonda.</VERS>
      <VERS vnumber="25">Kaakano, laba, nze mmanyi nga temukyandaba maaso gange mmwe mwenna be nnayitangamu nga mbuulira obwakabaka.</VERS>
      <VERS vnumber="26">Kyenva mbategeeza leero nti nze ndi mulongoofu olw'omusaayi gwa bonna,</VERS>
      <VERS vnumber="27">kubanga sseekekanga kubabuulira kuteesa kwa Katonda kwonna.</VERS>
      <VERS vnumber="28">Mwekuumenga mmwe mwekka n'ekisibo kyonna Omwoyo Omutukuvu mwe yabateeka mmwe okuba abalabirizi, okulundanga ekkanisa ya Katonda gye yeegulira n'omusaayi gwe yennyini.</VERS>
      <VERS vnumber="29">Nze mmanyi nga bwe ndimala okuvaawo emisege emikambwe giriyingira mu mmwe, tegirisaasira kisibo;</VERS>
      <VERS vnumber="30">era mu mmwe mwekka muliva abantu ngaboogera ebigambo ebikyamye, okuwalula abayigirizwa ennyuma waabwe.</VERS>
      <VERS vnumber="31">Kale mutunule, mujjukire nga saalekanga kulabula n'amaziga buli muntu mu myaka esatu emisana n'ekiro.</VERS>
      <VERS vnumber="32">Era ne kaakano mbasigira Katonda n'ekigambo eky'ekisa kye ekiyinza okuzimba n'okugaba obusika mu abo bonna abatukuzibwa.</VERS>
      <VERS vnumber="33">Seegombanga ffeeza ya muntu yenna newakubadde zaabu newakubadde ekyambalo.</VERS>
      <VERS vnumber="34">Mmwe mumanyi ng'emikono gino gye gyakolanga bye nneetaaga n'abo abali nange.</VERS>
      <VERS vnumber="35">Mbalaze mu byonna bwe kibagwanira okukolanga emirimu bwe mutyo okuyambanga abatalina maanyi, n'okujjukiranga ebigambo bya Mukama waffe Yesu bwe yagamba ye yennyini nti Okugaba kwa mukisa okusinga okutoola.</VERS>
      <VERS vnumber="36">Bwe yayogera bw'atyo n'afukamira n'asabira wamu nabo bonna.</VERS>
      <VERS vnumber="37">Ne bakaaba nnyo bonna, ne bamugwa mu bulago Pawulo ne bamunywegera,</VERS>
      <VERS vnumber="38">nga banakuwala okusinga byonna olw'ekigambo kye yayogera nti tebakyaddayo kumulaba. Ne bamuwerekerako okutuuka ku kyombo.</VERS>
    </CHAPTER>
    <CHAPTER cnumber="21">
      <VERS vnumber="1">Awo olwatuuka bwe twamala okwawukana nabo ne tuvaayo, ne tukwata ekkubo eggolokofu okutuuka e Koosi, ku lunaku olw'okubiri ne tutuuka e Rodo, ne tuvaayo ne tutuuka e Patala.</VERS>
      <VERS vnumber="2">Bwe twasanga ekyombo nga kiwunguka okugenda e Foyiniiki, ne tusaabala ne tugenda.</VERS>
      <VERS vnumber="3">Bwe twalengera Kupulo, ne tukireka ku mukono ogwa kkono ne tugenda e Busuuli, ne tugoba e Ttuulo: kubanga eyo ekyombo gye kyayagala okusiikululira ebintu.</VERS>
      <VERS vnumber="4">Bwe twalabayo abayigirizwa ne tumalayo ennaku musanvu. Abo ne bagamba Pawulo mu Mwoyo aleme okulinnya mu Yerusaalemi.</VERS>
      <VERS vnumber="5">Awo bwe twamalayo ennaku ezo ne tuvaayo ne tugenda; bonna ne batuwerekerako n'abakazi n'abaana abato okutuuka ebweru w'ekibuga: ne tufukamira ku lubalama lw'ennyanja, ne tusaba;</VERS>
      <VERS vnumber="6">ne tusiibulagana, ne tusaabala mu kyombo, naye bo ne baddayo eka.</VERS>
      <VERS vnumber="7">Naffe bwe twamala olugendo lwaffe okuva e Ttuulo ne tutuuka e Potolemaayi; ne tulamusa ab'oluganda ne tumala nabo olunaku lumu.</VERS>
      <VERS vnumber="8">Ku lunaku olw'okubiri ne tuvaayo ne tutuuka e Kayisaliya: ne tuyingira mu nnyumba ya Firipo, omubuulizi w'enjiri, omu ku bali omusanvu, ne tutuula naye.</VERS>
      <VERS vnumber="9">Naye oyo yalina abawala bana abatamanyi musajja abaalagulanga.</VERS>
      <VERS vnumber="10">Bwe twalwayo ennaku nnyingi, e Buyudaaya n'evaayo omuntu nnabbi erinnya lye Agabo.</VERS>
      <VERS vnumber="11">N'ajja gye tuli n'addira olukoba lwa Pawulo ne yeesiba amagulu ge n'emikono gye n'agamba nti Bw'atyo bw'ayogera Omwoyo Omutukuvu nti Abayudaaya bwe balisiba bwe batyo mu Yerusaalemi omuntu nannyini lukoba luno, balimuwaayo mu mikono gy'ab'amawanga.</VERS>
      <VERS vnumber="12">Bwe twawulira ebyo, ffe era n'abantu ab'omu kifo kiri ne tumwegayirira aleme okulinnya mu Yerusaalemi.</VERS>
      <VERS vnumber="13">Awo Pawulo n'alyoka addamu nti Mukola ki okukaaba n'okumenya omutima gwange? Kubanga nze seetegese kusibibwa busibibwa era naye n'okufiira mu Yerusaalemi olw'erinnya lya Mukama waffe Yesu.</VERS>
      <VERS vnumber="14">Bwe yalema okuwulira ne tulekayo nga tugamba nti Mukama waffe ky&#8217;ayagala kikolebwe.</VERS>
      <VERS vnumber="15">Awo oluvannyuma lw'ennaku ezo ne tusitula emigugu ne tulinnya e Yerusaalemi.</VERS>
      <VERS vnumber="16">Era n'abayigirizwa abaava e Kayisaliya ne bagenda naffe, ne baleeta omuntu Munasoni ow'e Kupulo omuyigirizwa ow'edda, agenda okutusuza.</VERS>
      <VERS vnumber="17">Bwe twatuuka mu Yerusaalemi ab'oluganda ne batusembeza n'essanyu.</VERS>
      <VERS vnumber="18">Ku lunaku olw'okubiri Pawulo n'ayingira wamu naffe omwa Yakobo; era n'abakadde bonna baaliwo.</VERS>
      <VERS vnumber="19">Bwe yamala okubalamusa n'ababuulira kinnakimu Katonda bye yakolanga mu mawanga mu kuweereza kwe.</VERS>
      <VERS vnumber="20">Nabo bwe baawulira ne bagulumiza Katonda; ne bamugamba nti Olaba, ow'oluganda, enkumi bwe ziri mu Bayudaaya abantu abakkiriza; nabo bonna balina obuggya obw'amateeka:</VERS>
      <VERS vnumber="21">abo babuulirwa ebigambo byo nti ggwe oyigiriza Abayudaaya bonna abali mu mawanga okuleka Musa, ng'ogamba baleme okukomolanga abaana abato newakubadde okutambuliranga mu mpisa.</VERS>
      <VERS vnumber="22">Kale kiki kino? Tebaaleme kuwulira ng'ozze.</VERS>
      <VERS vnumber="23">Kale kola nga bwe tukugamba: tulina abasajja bana abeerayirira ekirayiro;</VERS>
      <VERS vnumber="24">obatwale abo otukuzibwe wamu nabo, obawe effeeza beemwe emitwe: bonna banaategeera ng'ebigambo bye baabuulirwa ku ggwe tebiriimu; naye nga naawe wennyini weegendereza ng'okwata amateeka.</VERS>
      <VERS vnumber="25">Naye ab'amawanga abakkiriza twawandiika ne tusala omusango nti beekuumenga mu bintu ebiweebwa eri ebifaananyi n'omusaayi n'ebitugiddwa n'obwenzi.</VERS>
      <VERS vnumber="26">Awo Pawulo n'alyoka atwala abantu, ku lunaku olw'okubiri n'atukuzibwa wamu nabo n'ayingira mu yeekaalu okulaga ennaku ez'okutukuza bwe zituuse, okutuusa ekiweebwayo lwe kyaweebwayo olwa buli omu ku bo.</VERS>
      <VERS vnumber="27">Awo ennaku omusanvu bwe zaali zinaatera okutuuka, Abayudaaya abaava mu Asiya ne bamulaba mu yeekaalu ne basasamaza ekibiina kyonna ne bamukwata,</VERS>
      <VERS vnumber="28">nga boogerera waggulu nti Abasajja Abaisiraeri, mutuyambe: ono ye muntu oli ayigiriza bonna buli kifo obubi ku bantu ne ku mateeka ne ku kifo kino: era nate aleese Abayonaani mu yeekaalu, ayonoonye ekifo ekitukuvu.</VERS>
      <VERS vnumber="29">Kubanga baali bamaze okulaba Tulofiimo Omuwefeso ng'ali naye mu kibuga: ne bateerera nti Pawulo amuleese mu yeekaalu.</VERS>
      <VERS vnumber="30">Ekibuga kyonna ne kyegugumula, abantu ne baku&#331;&#331;aana mbiro; ne bakwata Pawulo ne bamuwalula okumufulumya ebweru wa yeekaalu: amangu ago enzigi ne ziggalwawo.</VERS>
      <VERS vnumber="31">Bwe baali basala amagezi okumutta, ebigambo ne bituuka ku mwami omukulu w'ekitongole ekya basserikale nti Yerusaalemi kyonna kyefuukudde.</VERS>
      <VERS vnumber="32">Amangu ago n'atwala basserikale n'abaami n'aserengeta gye baali mbiro: nabo bwe baalaba omwami omukulu n'abaserikale ne baleka okukuba Pawulo.</VERS>
      <VERS vnumber="33">Awo omwami omukulu n'alyoka asembera n'amukwata n'alagira okumusibya enjegere bbiri; n'abuuza nti ye ani, ne ky'akoze ki.</VERS>
      <VERS vnumber="34">Abamu ab'omu kibiina ne boogerera waggulu bulala abalala bulala: bw'ataayinza kutegeera mazima olw'okuleekaana, n'alagira okumutwala mu kigo.</VERS>
      <VERS vnumber="35">Bwe yatuuka ku madaala, n'alyoka asitulibwa basserikale olw'amaanyi g'ekibiina:</VERS>
      <VERS vnumber="36">kubanga ekibiina ky'abantu baali bagoberera nga boogerera waggulu nti Mutte.</VERS>
      <VERS vnumber="37">Pawulo bwe yali anaatera okuyingizibwa mu kigo n'agamba omwami omukulu nti Kirungi mbeeko kye nkubuulira? N'agamba nti Omanyi Oluyonaani?</VERS>
      <VERS vnumber="38">Kale si ggwe Mumisiri oli mu nnaku ezaayita eyajeemesa abantu enkumi ennya ku Batemu bali, n'abatwala mu ddungu?</VERS>
      <VERS vnumber="39">Naye Pawulo n&#8217;agamba nti Nze ndi muntu Muyudaaya, ow&#8217;e Taluso eky&#8217;omu Kirukiya, si wa mu kibuga ekitali kimanyifu: era nkwegayiridde, ndeka njogere n'abantu.</VERS>
      <VERS vnumber="40">Bwe yamukkiriza, Pawulo n'ayimirira ku madaala n'awenya n'omukono abantu: bwe baamala okusiriikirira ddala, n'ayogera mu lulimi Olwebbulaniya ng'agamba nti</VERS>
    </CHAPTER>
    <CHAPTER cnumber="22">
      <VERS vnumber="1">Abasajja ab'oluganda ne bassebo, muwulire ensonga gye mbawoleza kaakano.</VERS>
      <VERS vnumber="2">Bwe baawulira ng'abagambye mu lulimi Olwebbulaniya ne beeyongera okusirika: n'agamba nti</VERS>
      <VERS vnumber="3">Nze ndi muntu Muyudaaya, eyazaalirwa mu Taluso eky'omu Kirukiya, naye eyalererwa mu kibuga muno ku bigere bya Gamalyeri, eyayigirizibwa ennyo mu mpisa z'amateeka ga bajjajja, ne mbeeranga n'obuggya bwa Katonda nga mmwe mwenna bwe muli leero:</VERS>
      <VERS vnumber="4">ne njigganyanga ab'Ekkubo lino n'okubatta, nga mbasibanga era nga mbateekanga mu makomera abasajja n'abakazi;</VERS>
      <VERS vnumber="5">era ne kabona asinga obukulu ye mujulirwa wange ow'ebyo n'abakadde bonna: era nabo ne bampa ebbaluwa eri ab'oluganda, ne ntambula okugenda e Ddamasiko abo abaali eyo baleetebwe mu Yerusaalemi nga basibe babonerezebwe.</VERS>
      <VERS vnumber="6">Awo olwatuuka bwe nnali nga ntambula nga nnaatera okutuuka e Ddamasiko, nga mu ttuntu, amangu ago omusana mungi ogwava mu ggulu ne gwaka ne gunneetooloola;</VERS>
      <VERS vnumber="7">ne ngwa wansi, ne mpulira eddoboozi nga li&#331;&#331;amba nti Sawulo, Sawulo, onjigganyiza ki?</VERS>
      <VERS vnumber="8">Nze ne nziramu nti Ggwe ani, Mukama wange? N'a&#331;&#331;amba nti Nze Yesu Omunazaaleesi gw'oyigganya ggwe.</VERS>
      <VERS vnumber="9">Abaali awamu nange ne balaba omusana, naye ne batawulira ddoboozi ly'oyo eyayogera nange.</VERS>
      <VERS vnumber="10">Ne &#331;&#331;amba nti Nnaakola ntya, Mukama wange? Mukama waffe n'a&#331;&#331;amba nti Golokoka, ogende e Ddamasiko, onoobuulirirwa eyo ebigambo ebyo byonna by'olagiddwa okukola.</VERS>
      <VERS vnumber="11">Bwe ssaayinza kulaba olw'ekitiibwa ky'omusana guli, ne nkwatibwa ku mukono abo abaali nange ne ntuuka mu Ddamasiko.</VERS>
      <VERS vnumber="12">Omuntu omu erinnya lye Ananiya atya Katonda mu mateeka, eyasiimibwa Abayudaaya bonna abatuula eyo,</VERS>
      <VERS vnumber="13">n'ajja gye ndi n'ayimirira we ndi n'a&#331;&#331;amba nti Ow'oluganda Sawulo, zibula. Mu kiseera ekyo ne nzibula okumutunuulira.</VERS>
      <VERS vnumber="14">N'agamba nti Katonda wa bajjajjaffe yakulonda dda otegeere ebyo by'ayagala, era olabe Omutuukirivu oli, era owulire eddoboozi eriva mu kamwa ke.</VERS>
      <VERS vnumber="15">Kubanga onoobeeranga mujulirwa we eri abantu bonna ow'ebigambo by'olabye ne by'owulidde.</VERS>
      <VERS vnumber="16">Kale kaakano ekikulwisa ki? Golokoka, obatizibwe onaaze ebibi byo, nga weegayirira erinnya lye.</VERS>
      <VERS vnumber="17">Awo olwatuuka bwe nnakomawo e Yerusaalemi, bwe nnali nga nsaba mu yeekaalu, omwoyo gwange ne guwaanyisibwa</VERS>
      <VERS vnumber="18">ne mmulaba ng'a&#331;&#331;amba nti Yanguwa ove mangu mu Yerusaalemi; kubanga tebalikkiriza kutegeeza kwo ku nze.</VERS>
      <VERS vnumber="19">Nange ne &#331;&#331;amba nti Mukama wange, bo bennyini bamanyi nti nze nnabateekanga mu makomera era nga nnabakubiranga mu buli kku&#331;&#331;aaniro abakukkiriza:</VERS>
      <VERS vnumber="20">era n'omusaayi ogw'omujulirwa wo Suteefano bwe gwayiibwa, nange kennyini nnali nga nnyimiridde awo, nga nsiimye, nga nkuuma ebyambalo byabwe abaamutta.</VERS>
      <VERS vnumber="21">N'a&#331;&#331;amba nti Genda: kubanga nze &#331;&#331;enda kukutuma wala mu b'amawanga.</VERS>
      <VERS vnumber="22">Ne bamuwuliriza okutuusa ku kigambo kino, ne bayimusa amaloboozi gaabwe nga bagamba nti Aggibwe mu nsi afaanana bw'atyo: kubanga si kirungi abeere mulamu.</VERS>
      <VERS vnumber="23">Bwe baali nga boogerera waggulu era nga bakasuka engoye zaabwe, era nga bafuumuulira waggulu enfuufu,</VERS>
      <VERS vnumber="24">omwami omukulu n'alagira okumuleeta mu kigo, ng'agamba okumukemereza n'emiggo alyoke ategeere ensonga gye bamulanze okwogerera waggulu ku ye bwe batyo.</VERS>
      <VERS vnumber="25">Bwe baali nga bamaze okumusibya enkoba, Pawulo n'agamba omwami eyali amuyimiridde okumpi nti Si kya muzizo mmwe okukuba omuntu Omuruumi nga tannaba kusalirwa musango?</VERS>
      <VERS vnumber="26">Omwami bwe yawulira n'agenda eri omwami omukulu n'amubuulira ng'agamba nti Ogenda kukola ki? kubanga omuntu ono Muruumi.</VERS>
      <VERS vnumber="27">Omwami omukulu n'agenda gy'ali, n'amugamba nti Mbuulira, ggwe oli Muruumi? N'agamba nti Yee.</VERS>
      <VERS vnumber="28">Omwami omukulu n'addamu nti Nze nnafuna Oburuumi buno n'ebintu bingi. Pawulo n'agamba nti Naye nze mmwe nnazaalirwa.</VERS>
      <VERS vnumber="29">Awo amangu ago ne balyoka bamuleka abaali bagenda okumukemereza: era n'omwami omukulu n'atya bwe yamala oku tegeera nga Muruumi, era kubanga amusibye.</VERS>
      <VERS vnumber="30">Naye ku lunaku olw'okubiri, bwe yayagala okumanya amazima ensonga Abayudaaya gye bamulanze okumuloopa, n'amusumulula n'alagira bakabona abakulu n'olukiiko lwonna okuku&#331;&#331;aana, n'aleeta Pawulo n'amuteeka mu maaso gaabwe.</VERS>
    </CHAPTER>
    <CHAPTER cnumber="23">
      <VERS vnumber="1">Pawulo ne yeekaliriza amaaso ab'olukiiko n'agamba nti Abasajja ab'oluganda, nze nneegendereza n'omwoyo gwonna omulungi mu maaso ga Katonda okutuusa ku lunaku luno.</VERS>
      <VERS vnumber="2">Pawulo n'alyoka amugamba nti Katonda alikukuba, ggwe ekisenge ekyasiigibwa okutukula; era otudde okunsalira omusango ng'amateeka bwe gali, n'olagira okunkuba ng'amateeka bwe gatalagira?</VERS>
      <VERS vnumber="3">Pawulo n'alyoka amugamba nti Katonda alikukuba, ggwe ekisenge ekyasiigibwa okutukula; era otudde okunsalira omusango ng'amateeka bwe gali, n'olagira okunkuba ng'amateeka bwe gatalagira?</VERS>
      <VERS vnumber="4">Abaali bamuyimiridde okumpi ne bagamba nti Ovuma kabona asinga obukulu owa Katonda?</VERS>
      <VERS vnumber="5">Pawulo n'agamba nti Mbadde simumanyi, ab'oluganda, nga ye kabona asinga obukulu: kubanga kyawandiikibwa nti Toyogeranga bubi ku mukulu w'abantu bo.</VERS>
      <VERS vnumber="6">Naye Pawulo bwe yategeera ng'ekitundu ekimu kya Basaddukaayo n'eky'okubiri kya Bafalisaayo, n'ayogerera waggulu mu lukiiko nti Abasajja ab'oluganda, nze ndi Mufalisaayo mwana w'Abafalisaayo: nsalirwa omusango olw'essuubi n'okuzuukira kw'abafu.</VERS>
      <VERS vnumber="7">Bwe yayogera bw'atyo ne wabaawo okuyomba Abafalisaayo n'Abasaddukaayo, ekibiina ne kyawukanamu.</VERS>
      <VERS vnumber="8">Kubanga Abasaddukaayo bagamba nti tewali kuzuukira, newakubadde malayika, newakubadde omuzimu: naye Abafalisaayo baatula byombi.</VERS>
      <VERS vnumber="9">Ne wabaawo okukaayana kungi: abawandiisi abamu ab'omu kitundu eky'Abafalisaayo ne bayimirira ne bawakana nga bagamba nti Tetulaba kibi ku muntu ono: era kinaaba kitya oba ng'omuzimu gwe gwogedde naye oba malayika?</VERS>
      <VERS vnumber="10">Bwe waabaawo okuyomba okungi, omwami omukulu ng'atya Pawulo nga bagenda okumukutulamu, n'alagira ekitongole okukka wansi okumuggya wakati mu bo olw'amaanyi, okumuleeta mu kigo.</VERS>
      <VERS vnumber="11">Awo mu kiro eky'okubiri, Mukama waffe n'ayimirira w'ali n'agamba nti Guma omwoyo: kuba nga bwe wategeeza ebigambo byange mu Yerusaalemi, era kikugwanidde okutegeeza bw'otyo ne mu Ruumi.</VERS>
      <VERS vnumber="12">Bwe bwakya enkya, Abayudaaya ne balagaana ne beeyama obweyamo nga bagamba nti tebajja kulya newakubadde okunywa wabula nga bamaze kutta Pawulo.</VERS>
      <VERS vnumber="13">Abeekobaana bwe batyo ne basukka amakumi ana.</VERS>
      <VERS vnumber="14">Abo ne bajja eri bakabona abakulu n'abakadde ne bagamba nti Okwekolimira twekolimidde obutakomba ku kantu wabula nga tumaze kutta Pawulo.</VERS>
      <VERS vnumber="15">Kale kaakano mmwe n'olukiiko mugambe omwami omukulu amuleete wansi gye muli ng'abaagala okwongera okumanya amazima g'ebigambo bye: naffe, anaaba nga tannaba kusembera, tweteeseteese okumutta.</VERS>
      <VERS vnumber="16">Naye omwana wa mwannyina wa Pawulo n'awulira olukwe luno, n'ajja n'ayingira mu kigo, n'abuulira Pawulo.</VERS>
      <VERS vnumber="17">Pawulo n'ayita omu ku baami n'amugamba nti Twala omulenzi ono eri omwami omukulu; kubanga alina ekigambo okumubuulira.</VERS>
      <VERS vnumber="18">Awo oli n'amutwala n'amuleeta eri omwami omukulu n'agamba nti Pawulo omusibe yampise n'anneegayirira okukuleetera omulenzi ono, ng'alina ky'agenda okukubuulira.</VERS>
      <VERS vnumber="19">Omwami omukulu n'amukwata ku mukono ne yeeyawula mu kyama n'amubuuza nti Bigambo ki by'olina okumbuulira?</VERS>
      <VERS vnumber="20">N'agamba nti Abayudaaya bateesezza okukwegayirira okuleeta Pawulo enkya wansi mu lukiiko ng'agenda okwongera okumubuuza amazima g'ebigambo bye.</VERS>
      <VERS vnumber="21">Kale ggwe tobakkiriza: kubanga abantu baabwe bamuteeze okusinga amakumi ana abeekolimidde obutalya newakubadde okunywa wabula nga bamaze okumutta; nabo kaakano beeteeseteese nga balindirira ggwe okubasuubiza.</VERS>
      <VERS vnumber="22">Awo omwami omukulu n'asiibula omulenzi, bwe yamala okumukuutira nti Tobuulirako omuntu ng'ombuulidde ebigambo bino.</VERS>
      <VERS vnumber="23">N'ayita babiri ku baami n'agamba nti Mutegeke basserikale ebikumi bibiri okugenda e Kayisaliya, n'ab'oku mbalaasi nsanvu, n'ab'amafumu ebikumi bibiri, mu ssaawa ey'okusatu ey'ekiro;</VERS>
      <VERS vnumber="24">era babalabire ensolo balyoke beebagazeeko Pawulo era bamutwale mirembe eri Ferikisi owessaza.</VERS>
      <VERS vnumber="25">N'awandiika ebbaluwa engeri eno nti</VERS>
      <VERS vnumber="26">Kulawudiyo Lusiya alamusizza owessaza omulungi ennyo Ferikisi,</VERS>
      <VERS vnumber="27">Omuntu oyo bwe yamala okukwatibwa Abayudaaya, bwe baali bagenda okumutta, ne njija n'ekitongole gye baali ne mbamuggyako, bwe nnategeera nga Muruumi.</VERS>
      <VERS vnumber="28">Era bwe nnayagala okutegeera ensonga gye bamulanze okumuloopa, ne mmutwala mu lukiiko lwabwe.</VERS>
      <VERS vnumber="29">Ne ndaba ng'aloopeddwa bya kubuuzibwa eby'omu mateeka gaabwe, naye nga tewali nsonga ya kumussa newakubadde okusibibwa.</VERS>
      <VERS vnumber="30">Bwe bambuulira nti banaamusalira olukwe, amangu ago ne mmuweereza gy'oli; era ne ndagira abamuloopa okumuloopera mu maaso go.</VERS>
      <VERS vnumber="31">Awo basserikale nga bwe baalagirwa ne batwala Pawulo ne bamuleeta mu kiro okutuuka mu Antipatuli.</VERS>
      <VERS vnumber="32">Naye ku lunaku olw'okubiri ne baleka ab'oku mbalaasi okugenda naye ne baddayo mu kigo:</VERS>
      <VERS vnumber="33">abo bwe baatuuka e Kayisaliya ne bawa ebbaluwa owessaza era ne bamwanjulira Pawulo.</VERS>
      <VERS vnumber="34">Bwe yamala okugisoma, n'abuuza essaza gye yava; bwe yabuulirwa nti yava mu Kirukiya,</VERS>
      <VERS vnumber="35">n'agamba nti Ndikuwulira abakuloopa bwe balibaawo nabo: n'alagira okumukuumira mu nnyumba ya Kerode.</VERS>
    </CHAPTER>
    <CHAPTER cnumber="24">
      <VERS vnumber="1">Ennaku bwe zaayitawo ettaano, kabona asinga obukulu Ananiya n'aserengeta n'abakadde abamu n'omuntu omwogezi Terutuulo: abo ne babuulira owessaza ebigambo Pawulo bye yaloopebwa.</VERS>
      <VERS vnumber="2">Bwe yayitibwa, Terutuulo n'atanula okumuloopa ng'agamba nti Kubanga twali tufunye emirembo mingi eri ggwe, n'ebigambo ebibi nga birongoosebbwa mu ggwanga lino olw'okulabirira kwo,</VERS>
      <VERS vnumber="3">tubikkiriza ennaku zonna ne mu bifo byonna, Ferikisi omulungi ennyo, n'okwebaza kwonna.</VERS>
      <VERS vnumber="4">Naye nneme okwongera okukukooya, nkwegayiridde otuwulire mu bigambo bitono olw'obulungi bwo.</VERS>
      <VERS vnumber="5">Kubanga twalaba omuntu ono nga mubi nnyo, ajeemesa Abayudaaya bonna abali mu nsi zonna, era ye mukulu w'ekitundu ky'Abanazaaleesi:</VERS>
      <VERS vnumber="6">yagezaako okwonoona yeekaalu: ne tumukwata, ne twagala okumusalira omusango ng'amateeka gaffe bwe gali:</VERS>
      <VERS vnumber="7">naye omwami omukulu Lusiya n'ajja n'atumuggyako mu mikono gyaffe n'amaanyi mangi,</VERS>
      <VERS vnumber="8">bwe yalagira abamuvunaana okujja gy'oli: bw'onoomwebuuliza wekka onooyinza okutegeera bino byonna bye tumuvunaana.</VERS>
      <VERS vnumber="9">Era n'Abayudaaya ne bamuloopa bumu nga bagamba nti bwe bityo bwe biri.</VERS>
      <VERS vnumber="10">Awo owessaza bwe yamuwenya okwogera, Pawulo n'addamu nti Kubanga mmanyi ng'oli mulamuzi wa ggwanga lino okuva mu myaka mingi, nkuwoleza ebigambo byange n'omwoyo omugumu;</VERS>
      <VERS vnumber="11">kubanga oyinza okutegeera ng'ennaku tezinnayita kkumi na bbiri! kasookedde nninnya e Yerusaalerni okusinza:</VERS>
      <VERS vnumber="12">so tebansanganga mu yeekaalu nga mpakana n'omuntu oba nga njeemesa ekibiina newakubadde mu kku&#331;&#331;aaniro newakubadde mu kibuga.</VERS>
      <VERS vnumber="13">So tebayinza kukakasa w'oli ebigambo bye banvunaana kaakano.</VERS>
      <VERS vnumber="14">Naye kino nkyatula w'oli nti Ekkubo nga bwe liri lye bayita enzikiriza, bwe ntyo bwe mpeereza Katonda wa bajjajjaffe, nga nzikiriza byonna ebyawandiikibwa mu mateeka ne mu bya bannabbi;</VERS>
      <VERS vnumber="15">nga nnina essuubi eri Katonda, era nabo bennyini lye basuubira, nti walibaawo okuzuukira kw'abatuukirivu era n'abatali batuukirivu.</VERS>
      <VERS vnumber="16">Era nnyiikira mu kigambo ekyo okubeeranga n'omwoyo ogutalina musango eri Katonda n'eri abantu ennaku zonna.</VERS>
      <VERS vnumber="17">Awo emyaka mingi bwe gyayitawo ne njija okuleeta eby'abaavu eri eggwanga lyaffe n'ebiweebwayo:</VERS>
      <VERS vnumber="18">bwe nnali mu ebyo Abayudaaya abamu abaava mu Asiya ne bansanga mu yeekaalu nga ntukuzibwa, nga sirina kibiina newakubadde oluyoogaano;</VERS>
      <VERS vnumber="19">abagwanidde okubeera w'oli n'okunnumiriza oba nga balina ekigambo ku nze.</VERS>
      <VERS vnumber="20">Oba bano bayogere bennyini ekibi kye baalaba bwe nnayimirira mu lukiiko</VERS>
      <VERS vnumber="21">wabula olw'eddoboozi lino erimu lye nnayogerera waggulu, nga nnyimiridde mu bo, nti Olw'okuzuukira kw'abafu nsalirwa omusango gye muli ku lunaku luno.</VERS>
      <VERS vnumber="22">Naye Ferikisi, kubanga ye yali abasinga okumanya ebigambo eby'Ekkubo, n'abalwisaawo ng'agamba nti bw'aliserengeta Lusiya omwami omukulu, ndisala omusango gw'ebigambo byammwe.</VERS>
      <VERS vnumber="23">N'alagira omwami okumukuuma n'okumuwa ebbanga; n'obutaziyiza muntu yenna ku mikwano gye, okumuweereza.</VERS>
      <VERS vnumber="24">Naye ennaku bwe zaayitawo Ferikisi n'ajja ne mukazi we Dulusira, Omuyudaaya, n'ayita Pawulo n'amuwuliriza ku bigambo eby'okukkiriza Kristo Yesu.</VERS>
      <VERS vnumber="25">Bwe yali ng'ateeza eby&#8217;obubutuukirivu, n'eby'okwegendereza, n'eby'omusango ogugenda okujja, Ferikisi n'atya n'addamu nti Genda kaakano; bwe ndiba n&#8217;ebbanga, ndikuyita.</VERS>
      <VERS vnumber="26">Era n'asuubira Pawulo okumuwa ebintu: kyeyava yeeyongeranga okumutumiranga okunyumyanga naye.</VERS>
      <VERS vnumber="27">Naye bwe waayitiwo emkyaka ebiri, obwa Ferikisi ne buweebwa Polukiyo Fesuto; Ferikisi bwe yayagala Abayudaaya okumusiima, n&#8217;aleka Pawulo nga musibe.</VERS>
    </CHAPTER>
    <CHAPTER cnumber="25">
      <VERS vnumber="1">Awo Fesuto bwe yatuuka mu ssaza, bwe waayitawo ennaku ssatu, n'ava mu Kayisaliya n'alinnya e Yerusaalemi.</VERS>
      <VERS vnumber="2">Bakabona abakulu n'abakungu b'Abayudaaya ne bamubuulira Pawulo bye yaloopebwa; ne bamwegayirira,</VERS>
      <VERS vnumber="3">nga baagala abakole obulungi ku ye, amutumire okujja e Yerusaalemi; bamuteegere mu kkubo okumutta.</VERS>
      <VERS vnumber="4">Naye Fesuto n'addamu nti Pawulo akuumirwa mu Kayisaliya, naye ye yennyini yali ng'anaatera okuvaayo okugenda.</VERS>
      <VERS vnumber="5">N'agamba nti Kale abakulu mu mmwe bagende nange, bamuvunaane oyo oba ng'aliko ekibi kyonna kyonna.</VERS>
      <VERS vnumber="6">Bwe yamalayo ewaabwe ennaku ezitaasingawo munaana oba kkumi, n'aserengeta e Kayisaliya; ku lunaku olw'okubiri n'atuula ku ntebe esalirwako emisango, n'alagira okuleeta Pawulo.</VERS>
      <VERS vnumber="7">Bwe yatuuka Abayudaaya abaava e Yerusaalemi ne bayimirira okumwetooloola, nga baleeta ebimuvunaanwa bingi era ebizibu, bye bataayinza kulumiriza;</VERS>
      <VERS vnumber="8">Pawulo n'awoza nti Siyonoonanga mu mateeka g'Abayudaaya newakubadde ku yeekaalu newakubadde eri Kayisaali.</VERS>
      <VERS vnumber="9">Naye Fesuto, bwe yayagala Abayudaaya okumusiima, n'addamu eri Pawulo n'agamba nti Oyagala okugenda e Yerusaalemi osalirwe eyo omusango gw'ebigambo bino mu maaso gange?</VERS>
      <VERS vnumber="10">Naye Pawulo n'agamba nti Nnyimiridde awali entebe esalirwako emisango eya Kayisaali, we &#331;&#331;wanidde okusalirwa omusango: siyonoonanga eri Abayudaaya, era nga naawe bw'otegeerera ddala obulungi.</VERS>
      <VERS vnumber="11">Kale oba nga nnayonoona era nga nnakola ekigambo ekisaanidde okunzisa, sigaana kufa: naye oba nga bano ebigambo bye banvunaana nga tebiriiwo na kimu, tewali muntu ayinza okumpaayo mu bo. Njulira Kayisaali.</VERS>
      <VERS vnumber="12">Fesuto bwe yamala okuteesa nabo mu lukiiko n'alyoka addamu nti Ojulidde Kayisaali: oligenda eri Kayisaali.</VERS>
      <VERS vnumber="13">Awo bwe waayitawo ennaku, Agulipa kabaka ne Berenike ne batuuka e Kayisaliya, ne balamusa Fesuto.</VERS>
      <VERS vnumber="14">Bwe baamalayo ennaku nnyingi, Fesuto n'abuulira kabaka ebigambo bya Pawulo ng'agamba nti Waliwo omuntu Ferikisi gwe yaleka nga musibe:</VERS>
      <VERS vnumber="15">bwe nnali mu Yerusaalemi bakabona abakulu n'abakadde b'Abayudaaya ne bambuulira ebigambo bye, nga baagala okumusalira omusango.</VERS>
      <VERS vnumber="16">Ne mbaddamu nti Si mpisa ya Baruumi okuwaayo omuntu abamuvunaana nga tebannaba kubaawo mu maaso ge, era nga tannaweebwa bbanga lya kuwoza bye bamuvunaana.</VERS>
      <VERS vnumber="17">Awo bwe baaku&#331;&#331;aanira wano, saalwa n'akatono, naye ku lunaku olw'okubiri ne ntuula ku ntebe esalirwako emisango ne ndagira okuleeta omusajja oyo.</VERS>
      <VERS vnumber="18">Bwe baayimirira abamuvunaana ne bataleeta nsonga ya bigambo bibi nga bwe nnali ndowooza;</VERS>
      <VERS vnumber="19">naye baalina ku ye ebibuuzibwa mu ddiini yaabwe n'eby'omuntu Yesu eyafa, Pawulo gwe yayogerako okuba omulamu.</VERS>
      <VERS vnumber="20">Nange bwe nnabulwa bwe nnaakebera ebyo, ne mmubuuza ng'ayagala okugenda e Yerusaalemi okusalirwayo omusango ogwa bino.</VERS>
      <VERS vnumber="21">Naye Pawulo bwe yajulira okukuumibwa okusalirwa omusango eri Augusito, ne ndagira okumukuuma okutuusa lwe ndimuweereza eri Kayisaali.</VERS>
      <VERS vnumber="22">Agulipa n'agamba Fesuto nti Nandyagadde nange okuwulira omuntu oyo. N'agamba nti Enkya onoomuwulira.</VERS>
      <VERS vnumber="23">Awo ku lunaku olw'okubiri Agulipa ne Berenike bwe bajja n'ekitiibwa ekinene era bwe baayingira mu kifo awawulirirwa emisango wamu n'abaami abakulu n'abakungu ab'omu kibuga, Fesuto n'alagira Pawulo n'aleetebwa.</VERS>
      <VERS vnumber="24">Fesuto n'agamba nti Agulipa kabaka nammwe mwenna abali wano naffe, mumulaba ono, ekibiina kyonna eky'Abayudaaya gwe banneegayiririra mu Yerusaalemi ne wano nga boogerera waggulu nti tekimugwanidde kuba mulamu nate.</VERS>
      <VERS vnumber="25">Naye nze ne ntegeera nga takoze kigambo ekisaanidde okumussa: naye ye bwe yajulira Augusito ne nsala okumuweerezaayo.</VERS>
      <VERS vnumber="26">Sirina kigambo ku ye eky'amazima okuwandiikira mukama wange. Kyenvudde mmuleeta we muli, era okusinga w'oli, ggwe kabaka Agulipa, bwe tunaamala okumukemereza ndyoke mbeere n'ekigambo eky'okuwandiika.</VERS>
      <VERS vnumber="27">Kubanga ndaba nga kya busiru okuweereza omusibe n'obutabuulira nsonga eziri ku ye.</VERS>
    </CHAPTER>
    <CHAPTER cnumber="26">
      <VERS vnumber="1">Agulipa n'agamba Pawulo nti Okkirizibwa okuwoza ensonga zo. Awo Pawulo n'alyoka agolola omukono n'awoza nti</VERS>
      <VERS vnumber="2">Bye nnavunaanibwa Abayudaaya byonna, kabaka Agulipa, nneesiimye kubanga &#331;&#331;enda okubiwoza leero w'oli;</VERS>
      <VERS vnumber="3">era okusinga kubanga omanyi empisa n'ebibuuzibwa byonna ebiri mu Bayudaaya: kyenva nkwegayirira ogumiikirize okumpulira.</VERS>
      <VERS vnumber="4">Kale empisa zange okuva mu buto ezaasooka okubeeranga mu ggwanga lyaffe ne mu Yerusaalemi, Abayudaaya bonna bazimanyi;</VERS>
      <VERS vnumber="5">abantegeera okusooka edda, singa baagala okutegeeza, bwe nneegenderezanga mu kitundu ekisinga obuzibu eky'eddiini yaffe, ne mbeera Mufalisaayo.</VERS>
      <VERS vnumber="6">Kaakano nnyimiridde okusalirwa omusango olw'essubi Katonda lye yasuubiza bajjajjaffe;</VERS>
      <VERS vnumber="7">lye basuubira okutuukako ebika byaffe ekkumi n'ebibiri, nga banyiikira okuweerezanga Katonda emisana n'ekiro: olw'essuubi eryo, kabaka, Abayudaaya kyebavudde bampawaabira.</VERS>
      <VERS vnumber="8">Kiki ekibalowoozesa nti tekiyinzika Katonda okuzuukiza abafu?</VERS>
      <VERS vnumber="9">Mazima nze nalowoozanga nzekka nga ki&#331;&#331;wanidde okukolanga obubi ebigambo bingi ku linnya lya Yesu Omunazaaleesi.</VERS>
      <VERS vnumber="10">N'okukola ne nkolanga bwe ntyo e Yerusaalemi nze ne nsibanga mu makomera abatukuvu baamu bangi, bwe nnaweebwa obuyinza eri bakabona abakulu, era bwe battibwa, ne nzikiriza okubatta.</VERS>
      <VERS vnumber="11">Era bwe nnababonerezanga emirundi mingi mu maku&#331;&#331;aaniro gonna ne mbawalirizanga okuvvoola; ne mbasunguwaliranga nnyo ne mbayigganyanga okutuukai mu bibuga eby'ebweru.</VERS>
      <VERS vnumber="12">Awo bwe nnali nga &#331;&#331;enda e Ddamasiko nga nnina obuyinza n'okulagirwa okwava eri bakabona abakulu,</VERS>
      <VERS vnumber="13">mu ttuntu, kabaka, ne ndaba mu kkubo omusana ogwava mu ggulu ogusinga okwaka kw'enjuba ne gumasamasa ne gunneetooloola n'abaali batambula nange.</VERS>
      <VERS vnumber="14">Ne tugwa fenna wansi ne mpulira eddoboozi nga lyogera nange mu lulimi Olwebbulaniya nti Sawulo, Sawulo, onjigganyiza ki? kye kizibu ggwe okusamba ku miwunda.</VERS>
      <VERS vnumber="15">Nze ne &#331;&#331;amba nti Ggwe ani, Mukama wange? Mukama waffe n'agamba nti Nze Yesu, gw'oyigganya ggwe.</VERS>
      <VERS vnumber="16">Naye golokoka, oyimirire ku bigere byo: kyenvudde nkulabikira, nkulonde obeerenga omuweereza era omujulirwa w'ebyo mw'ondabidde era ow'ebyo mwe nnaakulabikiranga,</VERS>
      <VERS vnumber="17">nga nkuwonya mu bantu ne mu b'amawanga, nze gye nkutuma okuzibula amaaso gaabwe,</VERS>
      <VERS vnumber="18">bakyuke okuva mu kizikiza badde eri omusana n'okuvamu buyinza bwa Setaani badde eri Katonda, balyoke baweebwe okuggibwako ebibi n'obusika mu abo abatukuzibwa olw'okukkiriza nze.</VERS>
      <VERS vnumber="19">Kale, kabaka Agulipa, saalema kugondera okwolesebwa okw'omu ggulu:</VERS>
      <VERS vnumber="20">naye nnasooka okubuulira ab'omu Ddamasiko ne mu Yerusaalemi, era n'ensi yonna ey'e Buyudaaya n'ab'amawanga okwenenya n'okukyukira Katonda, nga bakolonga ebikolwa ebisaanidde okwenenya.</VERS>
      <VERS vnumber="21">Abayudaaya kyebaava bankwata mu yeekaalu ne bagezaako okunzita.</VERS>
      <VERS vnumber="22">Kale bwe nnafuna okubeerwa okwava eri Katonda, okutuusa ku lunaku luno nnyimiridde nga ntegeeza abato n'abakulu, nga soogera kigambo wabula bannabbi ne Musa bye baayogera nga bigenda okujja;</VERS>
      <VERS vnumber="23">ne kigwanira Kristo okubonyaabonyezebwa; era ye bw&#8217;alisooka mu kuzuukira kw&#8217;abafu okubuulira omusana abantu n&#8217;ab&#8217;amawanga.</VERS>
      <VERS vnumber="24">Bwe yawoza bw&#8217;atyo Fesuto n'agamba n'eddoboozi ddene nti Olaluse, Pawulo: okusoma okwo okungi kukukyusa okuba omulalu.</VERS>
      <VERS vnumber="25">Naye Pawulo n'agamba nti Siraluse, Fesuto omulungi ennyo, naye njogera ebigambo eby'amazima eby'obuntu bulamu.</VERS>
      <VERS vnumber="26">Kubanga kabaka amanyi ebigambo bino, gwe njogerera mu maaso ge n'obugumu. Kubanga mmanyi ebigambo bino tebyekwese eri kabaka n'ekimu; kubanga ekyo tekyakolebwa mu bubba.</VERS>
      <VERS vnumber="27">Okkiriza bannabbi, kabaka Agulipa? Mmanyi ng'okkiriza.</VERS>
      <VERS vnumber="28">Agulipa n'agamba Pawulo nti Oyagala okunsendasenda onfuule Omukristaayo;</VERS>
      <VERS vnumber="29">Pawulo n'agamba nti Nandisabye Katonda olw'okusendasenda okutono oba okunene si ggwe wekka era naye ne bonna abampulira leero okufuuka nga nze awatali kusibibwa kuno.</VERS>
      <VERS vnumber="30">Kabaka n'agolokoka n'owessaza ne Berenike n'abaali batudde awamu nabo;</VERS>
      <VERS vnumber="31">bwe baddayo eka, ne boogera bokka na bokka nga bagamba nti Omuntu ono takoze ekisaanidde okumussa oba okumusibya.</VERS>
      <VERS vnumber="32">Agulipa n'agamba Fesuto nti Omuntu ono yandiyinzizza okuteebwa, singa teyajulira Kayisaali.</VERS>
    </CHAPTER>
    <CHAPTER cnumber="27">
      <VERS vnumber="1">Awo bwe kyalagirwa ffe okuwanika amatanga okugenda Italiya, ne bawaayo Pawulo n'abasibe abalala abamu eri omwami, erinnya lye Yuliyo, ow'ekitongole kya Augusito.</VERS>
      <VERS vnumber="2">Ne tusaabala mu kyombo eky'e Adulamutiyo ekyali kigenda ku njuyi z'e Asiya, ne tuvaayo, Alisutaluuko ow'e Makedoni ow'omu Ssessaloniika naye ng'ali naffe.</VERS>
      <VERS vnumber="3">Ku lunaku olw'okubiri ne tugoba e Sidoni: Yuliyo n'akola bulungi Pawulo n'amukkiriza okugenda eri mikwano gye okumulabirira.</VERS>
      <VERS vnumber="4">Ne tuvaayo ne tuyita ku mabbali ga Kupulo kubanga omuyaga gwali gutuva mu bwengula.</VERS>
      <VERS vnumber="5">Bwe twayita mu nnyanja ey'e Kirukiya n'e Panfuliya; ne tutuuka e Mula eky&#8217;e Lukiya.</VERS>
      <VERS vnumber="6">Omwami n'alabayo ekyombo eky'e Alegezanderiya nga kigenda Italiya; n'atusaabaza mu ekyo.</VERS>
      <VERS vnumber="7">Bwe twagenda empola ennaku nnyingi ne tutuuka lwa mpaka ku Kunido, omuyaga bwe gwatulobera, ne tuyita ku mabbali ga Kuleete mu maaso ga Salumone;</VERS>
      <VERS vnumber="8">ne tukiyitako lwa mpaka ne tutuuka mu kifo ekiyitibwa Emyalo Emirungi; awaliraanye ekibuga Lasaya.</VERS>
      <VERS vnumber="9">Bwe waayitawo ebiro bingi, obubi bwali bumaze okubaawo okugenda mu nnyanja kubanga ennaku ez'Okusiiba zaali ziyise, Pawulo n'abalabula</VERS>
      <VERS vnumber="10">ng'abagamba nti Abasajja, ndaba nti olugendo luno lulibaamu okwonoonekerwa n'okufiirwa kungi si kwa bintu byokka n'ekyombo, era naye n'obulamu bwaffe.</VERS>
      <VERS vnumber="11">Naye omwami n'akkiriza omugoba ne nnannyini kyombo okusinga Pawulo by'ayogedde.</VERS>
      <VERS vnumber="12">Kubanga omwalo tegwali mulungi okwewogomamu omuyaga, abamu bangi ne bateesa okuvaayo, mpozzi balyoke batuuke e Foyiniiki okwewogoma omuyaga; gwe mwalo ogw'e Kuleete ogutunuulira wakati w'obukiika n'ebuvanjuba, ne wakati w'obukiika obulala n'ebuvanjuba.</VERS>
      <VERS vnumber="13">Empewo ez'omuggundu bwe zaakunta empola, ne balowooza nti bafunye kye babadde baagala, ne basimbula essiika ne bayita kumpi nnyo ne Kuleete.</VERS>
      <VERS vnumber="14">Naye oluvannyuma lw'ebiro si bingi omuyaga ogulimu kibuyaga ogwavaayo oguyitibwa Ewulakulo ne gukunta:</VERS>
      <VERS vnumber="15">ekyombo bwe kyakwatibwa ne kitayinza kwolekera muyaga, ne tukireka ne tutwalibwa omuyaga.</VERS>
      <VERS vnumber="16">Ne tweyuna mu mabbali g'akazinga akayitibwa Kawuda, ne tutegana okukwata eryato:</VERS>
      <VERS vnumber="17">bwe baamala okulirinnyisa, ne baddira emigwa egy'okunyweza ekyombo ne bakisiba wansi. Bwe baatya okusuulibwa mu Suluti, ne bassa ebyali waggulu, ne batwalibwa omuyaga.</VERS>
      <VERS vnumber="18">Bwe twategana ennyo n'omuyaga, ku lunaku olw'okubiri ne basiikulula ebintu,</VERS>
      <VERS vnumber="19">era ku lw'okusatu ne basuula n'emikono gyabwe ebitwala ekyombo.</VERS>
      <VERS vnumber="20">Era enjuba newakubadde emmunyeenye mu nnaku nnyingi nga tebyaka, era n'omuyaga si mutono ogwatukwata, oluvannyuma essuubi lyonna ery'okulokoka ne lituggwaamu.</VERS>
      <VERS vnumber="21">Enjala bwe yali ennyingi, awo Pawulo n'alyoka ayimirira wakati waabwe n'agamba nti Kyabagwanira, abasajja, okumpulira obutava mu Kuleete, obutalaba kwonoonekerwa kuno n'okufiirwa.</VERS>
      <VERS vnumber="22">Era kaakano mbabuulirira okuguma emyoyo; kubanga tewaabe mu mmwe anaafiirwa obulamu n'akatono wabula ekyombo.</VERS>
      <VERS vnumber="23">Kubanga we ndi waayimiridde ekiro kino malayika wa Katonda, nze owuwe, gwe mpeereza,</VERS>
      <VERS vnumber="24">ng'agamba nti Totya, Pawulo; kikugwanidde okuyimirira awali Kayisaali; era, laba, Katonda akuwadde bonna abagenda awamu naawe.</VERS>
      <VERS vnumber="25">Kale mugume emyoyo, abasajja; kubanga nzikiriza Katonda nga kiriba nga bwe ya&#331;&#331;ambye.</VERS>
      <VERS vnumber="26">Naye kitugwanidde okusuulibwa ku kizinga.</VERS>
      <VERS vnumber="27">Naye ekiro eky'ekkumi n'ebina bwe kyatuuka, nga tusuukundirwa eruuyi n'eruuyi mu Aduliya, mu ttumbi abalunnyanja ne bateebereza nti banaatera okusemberera olukalu;</VERS>
      <VERS vnumber="28">ne bagera ne balaba ebifuba amakumi abiri: bwe twagendako katono, ne bagera nate, ne balaba ebifuba kkumi na bitaano.</VERS>
      <VERS vnumber="29">Bwe baatya okuseerera awali amayinja, ne basuula amasiika ana ku kiwenda ne balindirira bukye.</VERS>
      <VERS vnumber="30">Abalunnyanja bwe baali baagala okudduka mu kyombo ne bamala okussa eryato mu nnyanja ng'abagenda okusuula amasiika ku nsanda,</VERS>
      <VERS vnumber="31">Pawulo n'agamba omwami n'abaserikale nti Bwe bataabeere bano mu kyombo, mmwe temuuyinze kulokoka.</VERS>
      <VERS vnumber="32">Basserikale ne balyoka basala emigwa egy'eryato ne balireka okugenda.</VERS>
      <VERS vnumber="33">Awo bwe bwali bunaatera okukya, Pawulo n'abeegayirira bonna okulya ku mmere, ng'agamba nti Leero lunaku lwa kkumi na nnya ze mwakalindiririra nga musiiba ne mutalya kantu.</VERS>
      <VERS vnumber="34">Kyenva mbeegayirira okulya ku mmere: kubanga okwo kunaabalokola: kubanga tewaabule luviiri ku mitwe gyammwe n'omu.</VERS>
      <VERS vnumber="35">Bwe yamala okwogera bwatyo n'addira omugaati, ne yeebaliza Katonda mu maaso ga bonna n'agumenyamu n'atanula okulyako.</VERS>
      <VERS vnumber="36">Bonna ne baguma emyoyo, nabo ne balyako.</VERS>
      <VERS vnumber="37">Ne tuba fenna abaali mu kyombo emyoyo bikumi bibiri mu nsanvu mu mukaaga.</VERS>
      <VERS vnumber="38">Bwe baamala okukkuta emmere, ekyombo ne bakiwewula nga basuula e&#331;&#331;aano mu nnyanja.</VERS>
      <VERS vnumber="39">Bwe bwakya enkya, nga tebamanyi gye bali: naye ne balaba ekikono ekiriko omusenyu; ne bateesa, oba nga kiyinzika, okuseeza omwo ekyombo.</VERS>
      <VERS vnumber="40">Ne bakutula amasiika, ne bagaleka mu nnyanja, mu kiseera ekyo bwe baasumulula emigwa egy'enkasi egoba, ne bawanika ettanga eri mu maaso eri empewo ne boolekera ku ttale.</VERS>
      <VERS vnumber="41">Naye bwe baatuuka mu kifo amayengo abiri we gaasisinkana, ne baseeza ekyombo; ensanda n'eseera n'enywera n'etanyeenya, naye ekiwenda ne kizibikuka n'amaanyi g'amayengo.</VERS>
      <VERS vnumber="42">Basserikale ne bateesa abasibe battibwe baleme okuwugirira okudduka.</VERS>
      <VERS vnumber="43">Naye omwami bwe yayagala okuwonya Pawulo, n'abaziyiza okukola kye bateesezza; n'alagira abaayinza okuwuga okwesuulamu basooke okutuuka ku ttale;</VERS>
      <VERS vnumber="44">n'abalala abaasigalawo, abamu ku mpero, n'abamu ku bintu by'ekyombo. Awo bwe batyo bonna ne batuuka ku ttale emirembe.</VERS>
    </CHAPTER>
    <CHAPTER cnumber="28">
      <VERS vnumber="1">Bwe twamala okulokoka ne tulyoka tutegeera ng'ekizinga kiyitibwa Merita.</VERS>
      <VERS vnumber="2">Bannaggwanga ne batukola obulungi obutali bwa bulijjo: kubanga baakuma omuliro, ne batusembeza fenna olw'enkuba eyatonnya n'olw'empewo.</VERS>
      <VERS vnumber="3">Naye Pawulo bwe yaku&#331;&#331;aanya omuganda gw'obuku, n'agussa mu muliro, embalasaasa n'evaamu olw'ebbugumu n'emwerippa ku mukono.</VERS>
      <VERS vnumber="4">Bannaggwanga bwe baalaba ekyekulula nga kireebeetera ku mukono, ne bagamba bokka na bokka nti Mazima omuntu ono mussi; newakubadde ng'alokose mu nnyanja, omusango tegumuganya kubeera mulamu.</VERS>
      <VERS vnumber="5">Naye n'akunkumulira mu muliro ekyekulula n'atabaako kabi.</VERS>
      <VERS vnumber="6">Naye bali ne balowooza nti anaazimba oba anaasinduka, okugwa eri nga mufu: naye bwe baalwawo ennyo nga bamutunuulira ne batalaba kibi ky'abaddeko, ne bakyuka ne bagamba nti katonda.</VERS>
      <VERS vnumber="7">Waaliwo kumpi n'ekifo ekyo ensuku z'omuntu omukulu w'ekizinga, erinnya ne Pubuliyo: oyo n'atusembeza n'atujjanjabira n'ekisa ennaku ssatu.</VERS>
      <VERS vnumber="8">Awo kitaawe wa Pubuliyo yali agalamidde, ng'alwadde omusujja n'ekiddukano ky'omusaayi: Pawulo n'ayingira mw'ali, n'asaba n'amussaako emikono n'amuwonya.</VERS>
      <VERS vnumber="9">Ekyo bwe kyakolebwa, abalala nabo abaali ku kizinga abaalina endwadde ne bajja ne bawonyezebwa:</VERS>
      <VERS vnumber="10">era abo ne batuwa ekitiibwa kinene; bwe twali tuvaayo ne baleeta ku lyato ebintu bye twetaaga.</VERS>
      <VERS vnumber="11">Emyezi esatu bwe gyayitawo, ne tuviirayo mu kyombo eky'e Alegezanderiya, ekyali ku kizinga mu biro eby'omuyaga, akabonero kaakyo Ab'oluganda abalongo.</VERS>
      <VERS vnumber="12">Ne tugoba mu Sulakusa ne tumalayo ennaku ssatu:</VERS>
      <VERS vnumber="13">ne tuvaayo ne twetooloola ne tutuuka e Regio: bwe waayitawo olunaku lumu, empewo ez'omuggundu ne zikunta, ku lunaku olw'okubiri ne tutuuka e Putiyooli;</VERS>
      <VERS vnumber="14">gye twasanga ab'oluganda ne batuyita okumala wamu nabo ennaku musanvu: awo bwe tutyo ne tutuuka e Ruumi</VERS>
      <VERS vnumber="15">Ab'oluganda bwe baawulira ebigambo byaffe ne bavaayo okutusisinkana mu Katale ka Apiyo ne mu Bisulo Ebisatu: Pawulo bwe yabalabako ne yeebaza Katonda n'aguma omwoyo.</VERS>
      <VERS vnumber="16">Bwe twayingira mu Ruumi, Pawulo n'alagirwa okubeera yekka wamu ne sserikale eyali amukuuma.</VERS>
      <VERS vnumber="17">Awo bwe waayitawo ennaku ssatu, n'ayita abakulu b'Abayudaaya: bwe baamala okuku&#331;&#331;aana n'abagamba nti Nze, abasajja ab'oluganda, newakubadde nga saakola kibi ku bantu newakubadde ku mpisa za bajjajjaffe, naye nnasibibwa ne mpeebwayo mu mikono gy'Abaruumi mu Yerusaalemi:</VERS>
      <VERS vnumber="18">abo bwe baamala okunkemereza ne baagala okunsumulula, kubanga tewaali nsonga gye ndi ya kunzisa.</VERS>
      <VERS vnumber="19">Naye Abayudaaya bwe baagaana, ne mpalirizibwa okujulira Kayisaali, si ng'alina ekigambo okuloopa eggwanga lyaffe.</VERS>
      <VERS vnumber="20">Kale olw'ensonga eyo mbayise okundaba n'okwogera nange: kubanga olw'essuubi lya Isiraeri nsibiddwa n'olujegere luno.</VERS>
      <VERS vnumber="21">Bo ne bamugamba nti Ffe so tetuweebwanga bbaluwa za bigambo byo okuva mu Buyudaaya, so tewali ku b'oluganda eyali azze n'atubuulira oba n'ayogera ekigambo ekibi ku ggwe.</VERS>
      <VERS vnumber="22">Naye twagala okuwulira okuva gy'oli by'olowooza: kubanga ebigambo by'enzikiriza eno, tumanyi nti kiwerebwa wonna wonna.</VERS>
      <VERS vnumber="23">Ne bamulaga olunaku ne bajja bangi gy'ali mu kisulo; n'abannyonnyola ng'ategeeza obwakabaka bwa Katonda, era ng'abakkirizisa ebigambo bya Yesu mu mateeka ga Musa ne mu bya bannabbi okusooka enkya okutuusa akawungeezi.</VERS>
      <VERS vnumber="24">Abamu ne bakkiriza bye yayogera, abamu ne batakkiriza.</VERS>
      <VERS vnumber="25">Bwe bataatabagana bokka na bokka, ne bagenda, Pawulo bwe yamala okwogera ekigambo kimu, nti Omwoyo Omutukuvu yagamba bulungi bajjajjammwe mu nnabbi Isaaya</VERS>
      <VERS vnumber="26">ng'agamba nti Genda eri abantu bano, oyogere nti Okuwulira muliwulira, ne mutategeera; Okulaba muliraba, ne muteetegeereza:</VERS>
      <VERS vnumber="27">Kubanga omutima gw'abantu bano gusavuwadde, N'amatu gaabwe bawulira bubi, N'amaaso gaabwe bagazibye; Baleme okulaba n'amaaso, N'okuwulira n'amatu, N'okutegeera n'omutima gwabwe, N'okukyuka, Nze okubawonya.</VERS>
      <VERS vnumber="28">Kale mutegeere nti obulokozi bwa Katonda buno buweerezebbwa ab'amawanga : nabo balibuwulira.</VERS>
      <VERS vnumber="29">Bwe yayogera ebigambo ebyo, Abayudaaya ne bagenda nga bawakana nnyo bokka na bokka.</VERS>
      <VERS vnumber="30">N'amalayo emyaka ebiri miramba ewuwe yekka mu nju gye yapangisa, n'asembezanga bonna abajjanga gy'ali,</VERS>
      <VERS vnumber="31">ng'abuuliranga obwakabaka bwa Katonda, era ng'ayigirizanga n'obugumu bwonna ebigambo bya Mukama Yesu Kristo, n'ataziyizibwanga.</VERS>
    </CHAPTER>
  </BIBLEBOOK>
  <BIBLEBOOK bname="Abaruumi" bnumber="45">
    <CHAPTER cnumber="1">
      <VERS vnumber="1">Pawulo, omuddu wa Yesu Kristo, eyayitibwa okuba omutume, eyayawulirwa enjiri ya Katonda,</VERS>
      <VERS vnumber="2">gye yasuubiriza edda mu bannabbi be mu byawandiikibwa ebitukuvu,</VERS>
      <VERS vnumber="3">ebigambo ebyogera ku Mwana we, eyazaalibwa mu zzadde lya Dawudi mu mubiri,</VERS>
      <VERS vnumber="4">eyalagibwa okuba Omwana wa Katonda mu maanyi, mu mwoyo gw'obutukuvu, olw'okuzuukira kw'abafu, Yesu Kristo Mukama waffe,</VERS>
      <VERS vnumber="5">eyatuweesa ekisa n'obutume olw'okuwulira okuva mu kukkiriza mu mawanga gonna, olw'erinnya lye;</VERS>
      <VERS vnumber="6">era nammwe muli mu bo, abayitibwa okuba aba Yesu Kristo:</VERS>
      <VERS vnumber="7">eri bonna abali mu Ruumi, abaagalwa Katonda, abayitibwa okuba abatukuvu: ekisa kibe nammwe n&#8217;emirembe ebiva eri Katonda Kitaffe ne Mukama waffe Yesu Kristo.</VERS>
      <VERS vnumber="8">Okusooka, nneebaza Katonda wange ku bwa Yesu Kristo ku lwammwe mwenna, kubanga okukkiriza kwammwe kubuulirwa mu nsi zonna.</VERS>
      <VERS vnumber="9">Kubanga Katonda ye mujulirwa wange, gwe mpeerereza mu mwoyo gwange mu njiri y'Omwana we, bwe njogera ku mmwe obutamala,</VERS>
      <VERS vnumber="10">nga nneegayirira bulijjo mu kusaba kwange ndyoke ntambuzibwe bulungi ne kaakano, Katonda bw&#8217;ayagala, okujja gye muli.</VERS>
      <VERS vnumber="11">Kubanga mbalumirwa okubalaba, ndyoke mbawe ku kirabo eky'omwoyo, mulyoke munywezebwe:</VERS>
      <VERS vnumber="12">kwe kusanyukagana awamu nammwe olw'okukkiriza kwammwe n'okwange.</VERS>
      <VERS vnumber="13">Era, ab'oluganda, saagala muleme kumanya ng'emirundi mingi nalowoozanga okujja gye muli (ne nziyizibwanga okutuusa kaakano), era ndyoke mbeereko n'ebibala mu mmwe, era nga mu mawanga amalala.</VERS>
      <VERS vnumber="14">Abayonaani era ne bannaggwanga, ab'amagezi era n'abasirusiru, bammanja.</VERS>
      <VERS vnumber="15">Era kyenva njagala okubabuulira enjiri nammwe abali mu Ruumi nga bwe nnyinza.</VERS>
      <VERS vnumber="16">Kubanga enjiri tenkwasa nsonyi: kubanga ge maanyi ga Katonda olw&#8217;okulokola eri buli akkiriza okusookera Muyudaaya era n'eri Omuyonaani.</VERS>
      <VERS vnumber="17">Kubanga mu yo obutuukirivu bwa Katonda bubikkulibwa obuva mu kukkiriza okutuusa mu kukkiriza: nga bwe kyawandiikibwa nti Naye omutuukirivu anaabanga mulamu lwa kukkiriza.</VERS>
      <VERS vnumber="18">Kubanga obusungu bwa Katonda bubikkulibwa okuva mu ggulu ku butatya Katonda bwonna n'obutaba na butuukirivu obw'abantu abaziyiza amazima mu butaba na butuukirivu;</VERS>
      <VERS vnumber="19">kubanga ebya Katonda ebimanyika birabika eri bo: kubanga Katonda yabibalabisa.</VERS>
      <VERS vnumber="20">Kubanga ebibye ebitalabika okuva ku kutonda ensi birabikira ddala nga bitegeererwa ku bitonde, obuyinza bwe obutaggwaawo n'obwakatonda bwe; babeere nga tebalina kya kuwoza:</VERS>
      <VERS vnumber="21">kubanga, bwe baamanya Katonda, ne batamugulumizanga nga Katonda newakubadde okumwebazanga, naye ne bagobereranga ebitaliimu mu mpaka zaabwe, omutima gwabwe omusirusiru ne guzikirizibwa.</VERS>
      <VERS vnumber="22">Bwe beeyita ab'amagezi, so nga baasiruwala,</VERS>
      <VERS vnumber="23">ne bawaanyisa ekitiibwa kya Katonda ataggwaawo okufaanana ekifaananyi ky'omuntu aggwaawo, n'eky'ebibuuka n'eky'ebirina amagulu ana n'eky'ebyewalula.</VERS>
      <VERS vnumber="24">Katonda kyeyava abawaayo eri obugwagwa mu kwegomba kw'emitima gyabwe, okwonoonanga ekitiibwa ky'emibiri gyabwe bokka na bokka:</VERS>
      <VERS vnumber="25">kubanga amazima ga Katonda baagawaanyisaamu obulimba, ne basinzanga ne baweerezanga ekitonde okusinga Omutonzi, eyeebazibwa emirembe n'emirembe, Amiina.</VERS>
      <VERS vnumber="26">Katonda kyeyava abawaayo eri okukwatibwa okw'ensonyi: kubanga abakazi baabwe baawaanyisa ekikolwa kyabwe eky'obuzaaliranwa ne bakifuula ekitali kya buzaaliranwa:</VERS>
      <VERS vnumber="27">era n'abasajja bwe batyo, bwe baaleka ekikolwa eky'omukazi eky'obuzaaliranwa, ne baakanga mu kwegomba kwabwe bokka na bokka, abasajja n'abasajja nga bakolagananga ebitasaana, era nga baweebwanga mu bo bokka empeera eyo eyasaanira okwonoona kwabwe.</VERS>
      <VERS vnumber="28">Era nga bwe batakkiriza kubeera ne Katonda mu magezi gaabwe, Katonda yabawaayo eri omwoyo ogutakkirizibwa, okukolanga ebitasaana;</VERS>
      <VERS vnumber="29">nga bajjudde obutaba na butuukirivu bwonna, obubi, okwegomba, ettima; nga bajjudde obuggya, obussi, okuyomba, obukuusa, enge; abageya,</VERS>
      <VERS vnumber="30">abalyolyoma, abakyawa Katonda, ab'ekyejo, ab'amalala, abeenyumiriza, abayiiya ebigambo ebibi, abatawulira bazadde baabwe,</VERS>
      <VERS vnumber="31">abatalina magezi, abaleka endagaano, abataagalana, abatalina kusaasira:</VERS>
      <VERS vnumber="32">abamanya omusango gwa Katonda, nti abakola ebyo basaanidde kufa, tebabikola bukozi, era naye basiima ababikola.</VERS>
    </CHAPTER>
    <CHAPTER cnumber="2">
      <VERS vnumber="1">Kyova olema okuba n'eky'okuwoza, ggwe buli muntu anenya: kubanga ky'onenya munno, weenenyeza ddala wekka; kubanga ggwe anenya okola ebyo.</VERS>
      <VERS vnumber="2">Era tumanyi ng'okunenya kwa Katonda nga kwa mazima ku abo abakola bwe batyo.</VERS>
      <VERS vnumber="3">Ggwe omuntu, anenya abakola bwe batyo naawe n'okola ebyo, olowooza ng'olirokoka mu kunenya kwa Katonda?</VERS>
      <VERS vnumber="4">Oba onyoomye obugagga bw'obulungi bwe n'obuwombeefu n'okugumiikiriza, nga tomanyi ng'obulungi bwa Katonda bukuleeta mu kwenenya?</VERS>
      <VERS vnumber="5">Naye nga bw'olina obukakanyavu n'omutima oguteenenya, weeterekera obusungu obuliba ku lunaku olw'obusungu omusango ogw'ensonga gwa Katonda kwe gulibikkukira;</VERS>
      <VERS vnumber="6">alisasula buli muntu ng'ebikolwa bye bwe byali:</VERS>
      <VERS vnumber="7">abanoonya ekitiibwa n'ettendo n'obutaggwaawo mu kugumiikiriza nga bakola bulungi alibasasula obulamu obutaggwaawo:</VERS>
      <VERS vnumber="8">naye ku abo abayomba n'abatawulira mazima, naye bawulira obutali butuukirivu kulibeera obusungu n'obukambwe,</VERS>
      <VERS vnumber="9">okubonyaabonyezebwa n'okulumizibwa ku buli bulamu bw'omuntu akola obubi, okusookera ku Muyudaaya era ne ku Muyonaani:</VERS>
      <VERS vnumber="10">naye ekitiibwa n'ettendo n'emirembe ku buli akola obulungi, okusookera ki Muyudaaya era ne ku Muyonaani:</VERS>
      <VERS vnumber="11">kubanga Katonda tasosola mu bantu.</VERS>
      <VERS vnumber="12">Kubanga bonna abaayonoonanga awatali mateeka, era balibula awatali mateeka: era bonna abaayonoonanga nga balina amateeka, balisalirwa omusango n'amateeka;</VERS>
      <VERS vnumber="13">kubanga abawulira obuwulizi amateeka si be batuukirivu eri Katonda, naye abakola eby'ama teeka be baliweebwa obutuukirivu</VERS>
      <VERS vnumber="14">kubanga ab'amawanga abatalina mateeka bwe bakola mu buzaaliranwa eby'amateeka, abo, bwe bataba na mateeka, beebeerera amateeka bokka:</VERS>
      <VERS vnumber="15">kubanga balaga omulimu gw'amateeka nga gwawandiikibwa mu mitima gyabwe, omwoyo gwabwe nga gutegeeza wamu, n&#8217;ebirowoozo byabwe nga biroopagana oba nga biwozagana byokka na byokka;</VERS>
      <VERS vnumber="16">ku lunaku Katonda kw'alisalira omusango gw'ebyama by'abantu ng'enjiri yange bw'eri, ku bwa Yesu Kristo.</VERS>
      <VERS vnumber="17">Naye ggwe bw'oyitibwa Omuyudaaya, ne weesigama ku mateeka ne weenyumiririza mu Katonda</VERS>
      <VERS vnumber="18">n'omanya by'ayagala, n'osiima ebisinga obulungi, ng'oyigirizibwa mu mateeka,</VERS>
      <VERS vnumber="19">ne weetegeera ggwe okubeera omusaale w'abazibe b'amaaso, omusana gw'abali mu kizikiza,</VERS>
      <VERS vnumber="20">omulagirizi w'abatalina magezi, omuyigiriza w'abaana abato ng'olina ekyokulabirako eky'amagezi n'eky'amazima mu mateeka</VERS>
      <VERS vnumber="21">kale ggwe ayigiriza omulala teweeyigiriza wekka? abuulira obutabbanga, obba?</VERS>
      <VERS vnumber="22">ayogera obutayendanga, oyenda? akyawa ebifaananyi, obba eby'omu biggwa</VERS>
      <VERS vnumber="23">eyeenyumiririza mu mateeka olw'okusobya amateeka oswaza Katonda?</VERS>
      <VERS vnumber="24">Kubanga erinnya lya Katonda livvoolebwa mu b'amawanga ku lwammwe, nga bwe kyawandiikibwa.</VERS>
      <VERS vnumber="25">Kubanga okukomolebwa kugasa bw&#8217;okwata amateeka: naye bw&#8217;oba omusobya w'amateeka okukomolebwa kwo kufuuse butakomolebwa.</VERS>
      <VERS vnumber="26">Kale atali mukomole bw'akwata ebiragiro ebiri mu mateeka, obutakomolebwa bwe tebulibalibwa kuba kukomolebwa?</VERS>
      <VERS vnumber="27">era atali mukomole mu buzaaliranwa, bw'atuukiriza amateeka, alikusalira musango ggwe, omusobya w'amateeka, ng'olina ennukuta n'okukomolebwa?</VERS>
      <VERS vnumber="28">Kubanga Omuyudaaya ow'okungulu si ye Muyudaaya; so n'okukomolebwa kw'omubiri okw'okungulu si kwe kukomolebwa:</VERS>
      <VERS vnumber="29">naye Omuyudaaya ow'omunda ye Muyudaaya; n&#8217;okukomolebwa kwe kw'omutima, mu mwoyo, si mu nnukuta; atatenderezebwa bantu, wabula Katonda.</VERS>
    </CHAPTER>
    <CHAPTER cnumber="3">
      <VERS vnumber="1">Kale Omuyudaaya asinga atya? oba n'okukomolebwa kugasa ki?</VERS>
      <VERS vnumber="2">Kugasa nnyo mu bigambo byonna: eky'olubereberye kubanga baateresebwa Katonda bye yayogera.</VERS>
      <VERS vnumber="3">Kubanga kiba ki abamu bwe bataba na kukkiriza, obutakkiriza bwabwe buliggyawo obwesigwa bwa Katonda?</VERS>
      <VERS vnumber="4">Kitalo: nedda, Katonda abeerenga wa mazima, naye buli muntu abeerenga mulimba; nga bwe kyawandiikibwa nti Obeere n'obutuukirivu mu bigambo byo, Osinge bw'osalirwa omusango.</VERS>
      <VERS vnumber="5">Naye obutali butuukirivu bwaffe bwe butenderezesa obutuukirivu bwa Katonda, tunaayogera tutya? Katonda talina butuukirivu aleeta obusungu? (Njogera mu buntu.)</VERS>
      <VERS vnumber="6">Kitalo: kubanga, (bwe kiba bwe kityo), Katonda alisalira atya ensi omusango?</VERS>
      <VERS vnumber="7">Naye amazima ga Katonda bwe geeyongera okulabika olw'obulimba bwange ye n'aweebwa ekitiibwa, nze kiki ekinsaliza omusango nate ng'omwonoonyi</VERS>
      <VERS vnumber="8">era kiki ekitulobera okwogera (nga bwe tuwaayirizibwa, era ng'abamu bwe boogera nti tugamba) nti Tukolenga ebibi, ebirungi biryoke bijje? abo okusalirwa omusango kwa nsonga.</VERS>
      <VERS vnumber="9">Kale kiki? ffe zisanze okusinga bo? Nedda n'akatono: kubanga tusoose okuwawaabira Abayudaaya era n'Abayonaani nti bonna bafugibwa kibi;</VERS>
      <VERS vnumber="10">nga bwe kyawandiikibwa nti Tewali mutuukirivu n'omu;</VERS>
      <VERS vnumber="11">Tewali ategeera, Tewali anoonya Katonda;</VERS>
      <VERS vnumber="12">Bonna baakyama, baafuuka batasaana wamu; Tewali akola obulungi, tewali n'omu;</VERS>
      <VERS vnumber="13">Omumiro gwabwe ye ntaana eyasaamiridde; Balimba n'ennimi zaabwe; Obusagwa bw'embalasaasa buli wansi w'emimwa gyabwe:</VERS>
      <VERS vnumber="14">Akamwa kaabwe kajjudde okukolima n'okukaawa:</VERS>
      <VERS vnumber="15">Ebigere byabwe byanguwa okuyiwa omusaayi;</VERS>
      <VERS vnumber="16">Okuzikirira n'obunaku biri mu makubo gaabwe;</VERS>
      <VERS vnumber="17">So tebamanyanga kkubo lya mirembe:</VERS>
      <VERS vnumber="18">Tewali kutya Katonda mu maaso gaabwe.</VERS>
      <VERS vnumber="19">Naye tumanyi nga byonna amateeka bye googera, gagamba abo abalina amateeka; buli kamwa konna kazibibwe, n'ensi zonna zibeereko omusango eri Katonda:</VERS>
      <VERS vnumber="20">kubanga olw'ebikolwa by'amateeka alina omubiri yenna taliweebwa butuukirivu mu maaso ge: kubanga amateeka ge gamanyisa ekibi.</VERS>
      <VERS vnumber="21">Naye kaakano awatali mateeka obutuukirivu bwa Katonda, obutegeezebwa amateeka ne bannabbi, bulabisibwa;</VERS>
      <VERS vnumber="22">bwe butuukirivu bwa Katonda olw'okukkiriza Yesu Kristo eri bonna abakkiriza; kubanga tewali njawulo;</VERS>
      <VERS vnumber="23">kubanga bonna baayonoona, ne batatuuka ku kitiibwa kya Katonda;</VERS>
      <VERS vnumber="24">naye baweebwa obutuukirivu bwa buwa lwa kisa kye olw'okununulibwa okuli mu Kristo Yesu:</VERS>
      <VERS vnumber="25">Katonda gwe yassaawo okuba omutango, olw'okukkiriza omusaayi gwe, okulaga obutuukirivu bwe, olw'okuleka ebibi ebyakolebwanga edda, Katonda ng'agumiikiriza;</VERS>
      <VERS vnumber="26">okulaga obutuukirivu bwe mu biro bino: alyoke abeere omutuukirivu era ng'awa obutuukirivu akkiriza Yesu.</VERS>
      <VERS vnumber="27">Kale okwenyumiriza kuli luuyi wa? Kwaziyizibwa. Kwaziyizibwa n'amateeka gafaanana gatya? ga bikolwa? Nedda: naye n'amateeka ga kukkiriza.</VERS>
      <VERS vnumber="28">Kyetuva tubala ng'omuntu aweebwa obutuukirivu lwa kukkiriza awatali bikolwa bya mu mateeka.</VERS>
      <VERS vnumber="29">Oba Katonda, Katonda wa Bayudaaya? era si Katonda wa ba mawanga? Weewaawo, era wa ba mawanga:</VERS>
      <VERS vnumber="30">oba nga Katonda ali omu, aliwa obutuukirivu abakomole olw'okukkiriza, n'abatali bakomole olw'okukkiriza.</VERS>
      <VERS vnumber="31">Kale amateeka tugaggyawo olw'okukkiriza? Kitalo: nedda, tuganyweza bunyweza.</VERS>
    </CHAPTER>
    <CHAPTER cnumber="4">
      <VERS vnumber="1">Kale kiki kye tunaayogera Ibulayimu jjajjaffe mu mubiri kye yalaba.</VERS>
      <VERS vnumber="2">Kubanga Ibulayimu singa yaweebwa obutuukirivu olw'ebikolwa, singa alina ekimwenyumirizisa; naye talina mu maaso ga Katonda.</VERS>
      <VERS vnumber="3">Kubanga ebyawandiikibwa byogera bitya? Ibulayimu n'akkiriza Katonda, ne kumubalirwa okuba obutuukirivu.</VERS>
      <VERS vnumber="4">Kale, omukozi empeera ye temubalirwa lwa kisa, naye ng'ebbanja.</VERS>
      <VERS vnumber="5">Naye atakola, kyokka n'akkiriza oyo awa obutuukirivu abatatya Katonda, okukkiriza kwe kumubalirwa okuba obutuukirivu.</VERS>
      <VERS vnumber="6">Era nga Dawudi bw'ayogera omukisa gw'omuntu, Katonda gw'abalira obutuukirivu awatali bikolwa, nti</VERS>
      <VERS vnumber="7">Baweereddwa omukisa abaggibwako ebyonoono byabwe, Ebibi byabwe byabikkibwako.</VERS>
      <VERS vnumber="8">Aweereddwa omukisa omuntu Mukama gw'atalibalira kibi.</VERS>
      <VERS vnumber="9">Kale omukisa ogwo guli ku bakomole bokka, oba nantiki ku abo abatali bakomole? Kubanga tugambye nti okukkiriza kwe kwabalirwa Ibulayimu okuba obutuukirivu.</VERS>
      <VERS vnumber="10">Kale kwabalwa kutya? bwe yali ng'akomoleddwa, nantiki bwe yali nga tannakomolebwa? si bwe yali ng'akomoleddwa, naye nga tannakomolebwa:</VERS>
      <VERS vnumber="11">n'aweebwa ekyokulabirako eky'okukomolebwa, akabonero k'obutuukirivu obw'okukkiriza kwe yalina nga tannakomolebwa: alyoke abeerenga jjajjaabwe bonna abakkiriza nga si bakomole, babalirwenga obutuukirivu;</VERS>
      <VERS vnumber="12">era ne jjajja w'abakomole, so si w'abo abakomole obukomozi, naye, abatambulira mu bigere by'okukkiriza kwa jjajjaffe Ibulayimu kwe yalina nga tannakomolebwa.</VERS>
      <VERS vnumber="13">Kubanga okusuubiza tekwaweerwa Ibulayimu newakubadde ezzadde lye mu mateeka, nti alibeera musika wa nsi zonna, wabula mu butuukirivu abw'okukkiriza.</VERS>
      <VERS vnumber="14">Kubanga ab'omu mateeka singa be basika, okukkiriza singa kudibye, era n'okusuubiza singa kuggiddwawo:</VERS>
      <VERS vnumber="15">kubanga amateeka galeeta obusungu; naye awatali mateeka, era tewabaawo kwonoona.</VERS>
      <VERS vnumber="16">Kyekuva kuva mu kukkiriza, kulyoke kubeerenga kwa kisa, okusuubiza kulyoke kunywere eri ezzadde lyonna, si eri ab'omu mateeka bokka, naye era n'eri ab'omu kukkiriza kwa Ibulayimu, ye jjajjaffe fenna</VERS>
      <VERS vnumber="17">(nga bwe kyawandiikibwa nti Nkufudde jjajja w'amawanga amangi) mu maaso g'oyo gwe yakkiriza, ye Katonda, azuukiza abafu, era ayita ebitaliiwo ng'ebiriwo.</VERS>
      <VERS vnumber="18">Eyakkiriza mu ssuubi awatasuubirikika, alyoke abeerenga jjajja w'amawanga amangi, nga bwe kyayogerwa nti Ezzadde lyo liriba bwe lityo.</VERS>
      <VERS vnumber="19">N'atanafuwa mu kukkiriza bwe yalowooza omubiri gwe ye nga gufudde (nga yaakamala emyaka nga kikumi), n'olubuto lwa Saala nga lufudde:</VERS>
      <VERS vnumber="20">naye mu kusuubiza kwa Katonda teyabuusabuusa mu butakkiriza, naye n'afuna amaanyi olw'okukkiriza, ng'agulumiza Katonda,</VERS>
      <VERS vnumber="21">era ng'ategeerera ddala nga bye yasuubiza era ayinza n'okubikola.</VERS>
      <VERS vnumber="22">Era kyekwava kumubalirwa okuba obutuukirivu.</VERS>
      <VERS vnumber="23">Naye tekyawandiikibwa ku lulwe yekka nti kwamubalirwa;</VERS>
      <VERS vnumber="24">naye era ne ku lwaffe, abagenda okubalirwa, abakkiriza oyo eyazuukiza Yesu Mukama waffe mu bafu,</VERS>
      <VERS vnumber="25">eyaweebwayo olw'ebyonoono byaffe n'azuukira olw'okutuweesa obutuukirivu.</VERS>
    </CHAPTER>
    <CHAPTER cnumber="5">
      <VERS vnumber="1">Kale bwe twaweebwa obutuukirivu olw'okukkiriza, tubeerenga n'emirembe eri Katonda ku bwa Mukama waffe Yesu Kristo,</VERS>
      <VERS vnumber="2">era eyatuweesa olw'okukkiriza okutuuka mu kisa kino kye tuyimiriddemu; era twenyumirizenga olw'okusuubira ekitiibwa kya Katonda.</VERS>
      <VERS vnumber="3">So si ekyo kyokka, era naye twenyumirizenga mu kubonaabona kwaffe, nga tumanyi ng'okubonaabona kuleeta okugumiikiriza;</VERS>
      <VERS vnumber="4">nate okugumiikiriza kuleeta okukemebwa nate okukemebwa kuleeta okusuubira:</VERS>
      <VERS vnumber="5">nate okusuubira tekukwasa nsonyi, kubanga okwagala kwa Katonda kufukiddwa ddala mu mitima gyaffe, ku bw'Omwoyo Omutukuvu gwe twaweebwa.</VERS>
      <VERS vnumber="6">Kubanga bwe twali nga tukyali banafu, mu ntuuko ze Kristo yafiirira abatatya Katonda.</VERS>
      <VERS vnumber="7">Kubanga kizibu omuntu okufiirira omutuukirivu; kubanga omulungi mpozzi omuntu aguma n'okumufiirira.</VERS>
      <VERS vnumber="8">Naye Katonda atenderezesa okwagala kwe ye gye tuli, kubanga bwe twali nga tukyalina ebibi Kristo n'atufiirira.</VERS>
      <VERS vnumber="9">Kale okusinga ennyo kaakano bwe twaweebwa obutuukirivu olw'omusaayi gwe, tugenda kulokoka mu busungu ku bubwe.</VERS>
      <VERS vnumber="10">Kuba obanga bwe twali tukyali balabe, twatabaganyizibwa ne Katonda olw'okufa kw'Omwana we, okusinga ennyo bwe twatabaganyizibwa tulirokoka olw'obulamu bwe;</VERS>
      <VERS vnumber="11">so si ekyo kyokka, era naye nga twenyumiririza mu Katonda ku bwa Mukama waffe Yesu Kristo, atuweesezza kaakano okutabagana.</VERS>
      <VERS vnumber="12">Olw'ebyo, nga ku bw'omuntu omu ekibi bwe kyayingira mu nsi, okufa ne kuyingira olw'ekibi, bwe kityo okufa ne kubuna ku bantu bonna kubanga bonna baayonoona:</VERS>
      <VERS vnumber="13">kubanga okutuusa ku mateeka ekibi kyali mu nsi: naye ekibi tekibalibwa, awataba mateeka.</VERS>
      <VERS vnumber="14">Naye okufa kwafuga okuva ku Adamu okutuusa ku Musa, era ne ku abo abataasobya ng'engeri ey'okwonoona kwa Adamu, ye kye kifaananyi ky'oyo agenda okujja.</VERS>
      <VERS vnumber="15">Naye ng'okwonoona kuli bwe kwali, era n'ekirabo tekyali bwe kityo. Kuba obanga olw'okwonoona kw'omu abaafa bangi, okusinga ennyo ekisa kya Katonda n'ekirabo olw'ekisa ky'omuntu oli omu Yesu Kristo kyasukkirira okubuna abangi.</VERS>
      <VERS vnumber="16">Era nga bwe kwajja ku bw'omu eyayonoona, ekirabo tekyali bwe kityo: kubanga omusango gwava ku omu okusinga, naye ekirabo ne kiva mu byonoono ebingi okuweesa obutuukirivu.</VERS>
      <VERS vnumber="17">Kuba obanga olw'okwonoona kw'omu okufa kwafuga ku bw'omu, okusinga ennyo abo abaweebwa ekisa ekisukkirivu n'ekirabo eky'obutuukirivu balifugira mu bulamu ku bw'oyo omu Yesu Kristo.</VERS>
      <VERS vnumber="18">Kale bwe kityo ng'olw'okwonoona kw'omu omusango bwe gwasinga abantu bonna bwe kityo n'olw'obutuukirivu bw'omu ekirabo kyali ku bantu bonna okuweesa obutuukirivu bw'obulamu.</VERS>
      <VERS vnumber="19">Kuba ng'olw'obutawulira bw'omuntu omu oli abangi bwe baafut ka ababi, bwe kityo n'olw'okuwulira kw'oyo omu abangi balifuuka abatuukirivu.</VERS>
      <VERS vnumber="20">Era n'amateeka ne gayingira, okwonoona kusukkirire; naye ekibi bwe kyasukkirira ekisa ne kisinga okusukkirira</VERS>
      <VERS vnumber="21">ng'ekibi bwe kyafugira mu kufa era n'ekisa bwe kityo kiryoke kifuge olw'obutuukirivu okuweesa obulamu obutaggwaawo, ku bwa Yesu Kristo Mukama waffe.</VERS>
    </CHAPTER>
    <CHAPTER cnumber="6">
      <VERS vnumber="1">Kale tunaayogeza tutya? Tunyiikirenga okukola ekibi ekisa kyeyongerenga?</VERS>
      <VERS vnumber="2">Kitalo. Abaafa ku kibi, tunaabeeranga tutya abalamu mu kyo nate?</VERS>
      <VERS vnumber="3">Oba temumanyi nga ffe fenna, abaabatizibwa okuyingira mu Kristo Yesu nga twabatizibwa kuyingira mu kufa kwe?</VERS>
      <VERS vnumber="4">Kyetwava tuziikibwa awamu naye mu kubatizibwa okuyingira mu kufa: nga Kristo bwe yazuukizibwa mu bafu olw'ekitiibwa kya Kitaawe, bwe tutyo naffe tutambulirenga mu bulamu obuggya.</VERS>
      <VERS vnumber="5">Kuba obanga twagattibwa wamu naye mu kifaananyi ky'okufa kwe, era tuligattibwa ne mu kifaananyi ky'okuzuukira kwe</VERS>
      <VERS vnumber="6">bwe tumanya kino ng'omuntu waffe ow'edda yakomererwa wamu naye, omubiri gw'ekibi gulyoke guggibwewo, tuleme okubeeranga nate abaddu b'ekibi;</VERS>
      <VERS vnumber="7">kubanga afa nga takyaliko musango eri ekibi.</VERS>
      <VERS vnumber="8">Naye oba nga twafiira wamu ne Kristo, era tukkiriza nga tulibeera balamu wamu naye;</VERS>
      <VERS vnumber="9">bwe tumanyi nga Kristo yamala okuzuukizibwa mu bafu takyafa nate; okufa tekukyamufuga.</VERS>
      <VERS vnumber="10">Kubanga okufa kwe yafa yafa ku kibi omulundi gumu: naye obulamu bw'alina, ali nabwo eri Katonda.</VERS>
      <VERS vnumber="11">Bwe mutyo nammwe mwerowoozenga okubeera abafa ku kibi, naye abalamu eri Katonda mu Kristo Yesu.</VERS>
      <VERS vnumber="12">Kale ekibi kiremenga okufuga nu mubiri gwammwe ogufa, okuwuliranga okwegomba kwagwo:</VERS>
      <VERS vnumber="13">so temuwangayo bitundu byanmwe eri ekibi okubanga eby'okukoza obutali butuukirivu; naye mwewengayo eri Katonda, ng'abaamu abaava mu bafu, n'ebitundu byammwe okubanga eby'okukoza obutuukirivu eri Katonda.</VERS>
      <VERS vnumber="14">Kubanga ekibi tekiibenga mukama wammwe; kubanga amateeka si ge gabafuga, wabula ekisa.</VERS>
      <VERS vnumber="15">Kale tukole tutya? tukolenga ekibi, kubanga amateeka si ge atufuga, wabula ekisa? Kitalo.</VERS>
      <VERS vnumber="16">Temumanyi nga gwe mwewa okuba abaddu b'okuwulira, muli baddu b'oyo gwe muwulira, oba ab'ekibi okuleeta okufa, oba ab'okuwulira okuleeta obutuukirivu?</VERS>
      <VERS vnumber="17">Naye Katonda yeebale, kubanga mwabanga baddu ba kibi, naye mwawulira mu mutima engeri eyo y'okuyigirizibwa gye mwaweebwa;</VERS>
      <VERS vnumber="18">kale bwe mwaweebwa eddembe kuva mu kibi, ne mufuuka abaddu b'obutuukirivu.</VERS>
      <VERS vnumber="19">Njogera mu buntu olw'obunafu bw'omubiri gwammwe: kuba nga bwe mwawangayo ebitundu byammwe okuba baddu eri obugwagwa n'eri obujeemu okujeemanga, bwe mutyo kaakano muwengayo ebitundu byanmwe okubanga abaddu eri obutuukirivu okutukuzibwa.</VERS>
      <VERS vnumber="20">Kubanga bwe mwabanga abaddu b'ekibi, mwabanga ba ddembe eri obutuukirivu.</VERS>
      <VERS vnumber="21">Kale bibala ki bye mwalina mu biro biri eby'ebigambo ebibakwasa ensonyi kaakano? kubanga enkomerero yaabyo kufa.</VERS>
      <VERS vnumber="22">Naye kaakano bwe mwaweebwa eddembe okuva mu kibi, ne mufuuka abaddu ba Katonda, mulina ebibala byammwe olw'okutukuzibwa, n'enkomerero bulamu obutaggwaawo.</VERS>
      <VERS vnumber="23">Kubanga empeera y'ekibi kwe kufa; naye ekirabo kya Katonda bwe bulamu obutaggwaavo mu Kristo Yesu Mukama waffe.</VERS>
    </CHAPTER>
    <CHAPTER cnumber="7">
      <VERS vnumber="1">Oba temumanyi, ab'oluganda (kubanga &#331;&#331;amba abategeera amateeka), ng'amateeka gafuga omuntu ng'akyali mulamu?</VERS>
      <VERS vnumber="2">Kubanga omukazi afugibwa bba ng'akyali mulamu; naye bba bw'afa, ng'asumuluddwa mu mateeka ga bba.</VERS>
      <VERS vnumber="3">Kale bwe kityo bba bw'aba ng'akyali mulamu bw'anaabanga n'omusajja omulala, anaayitibwanga mwenzi: naye bba bw'afa, nga wa busa eri amateeka, obutaba mwenzi bw'aba n'omusajja omulala.</VERS>
      <VERS vnumber="4">Bwe kityo, baganda bange, era nammwe mwafa ku mateeka olw'omubiri gwa Kristo, mubeere n'omulala, ye oyo eyazuukizibwa mu bafu, tulyoke tubalirenga Katonda ebibala.</VERS>
      <VERS vnumber="5">Kubanga bwe twabanga mu mubiri, okwegomba okubi, okuliwo olw'amateeka, kwakolanga mu bitundu byaffe okubaliranga okufa ebibala.</VERS>
      <VERS vnumber="6">Naye kaakano twasumululwa mu mateeka, bwe twafa ku ekyo ekyabanga kitufuga, ffe tubeerenga abaddu mu buggya obw'omwoyo, so si mu nnukuta ez'edda.</VERS>
      <VERS vnumber="7">Kale tunaayogera tutya? Amateeka kye kibi? Kitalo. Naye ssanditegedde kibi, wabula mu mateeka: kubanga ssaadimanye kwegomba, singa amateeka tegaayogera nti Teweegombanga:</VERS>
      <VERS vnumber="8">naye ekibi bwe kyalaba we kiyima, ne kikolanga mu nze olw'amateeka okwegomba kwonna: kubanga awataba mateeka ekibi nga kifudde.</VERS>
      <VERS vnumber="9">Nange edda nnabanga mulamu awatali mateeka: naye ekiragiro bwe kyajja, ekibi ne kizuukira, nange ne nfa;</VERS>
      <VERS vnumber="10">n'ekiragiro ekyali eky'okuleeta obulamu, ekyo ne kirabika gye ndi eky'okuleeta okufa:</VERS>
      <VERS vnumber="11">kubanga ekibi, bwe kyalaba we kiyima olw'ekiragiro, ne kinnimba, ne kinzita olw'ekyo.</VERS>
      <VERS vnumber="12">Bwe kityo amateeka matukuvu, n'ekiragiro kitukuvu, kituukirivu, kirungi.</VERS>
      <VERS vnumber="13">Kale ekirungi kyafuuka kufa gye ndi? Kitalo. Naye ekibi kirabike okuba ekibi, kubanga kye kyandeetera okufa olw'ekirungi; ekibi kiryoke kyeyongerenga okubeera ekibi olw'ekiragiro.</VERS>
      <VERS vnumber="14">Kubanga tumanyi ng'amateeka ge g'omwoyo: naye nze ndi wa mubiri, natundibwa okufugibwanga ekibi.</VERS>
      <VERS vnumber="15">Kubanga kye nkola, ssikimanyi; kubanga kye njagala si kye nkola; naye kye nkyawa kye nkola.</VERS>
      <VERS vnumber="16">Naye oba nga kye ssaagala kye nkola, nzikiriza amateeka nga malungi.</VERS>
      <VERS vnumber="17">Kale kaakano si nze nkikola nate, wabula ekibi ekituula mu nze.</VERS>
      <VERS vnumber="18">Kubanga mmanyi nga mu nze, gwe mubiri gwange, temutuula kirungi: kubanga okwagala kumbeera kumpi, naye okukola ekirungi tewali.</VERS>
      <VERS vnumber="19">Kubanga kye njagala ekirungi ssikikola: naye kye ssaagala ekibi kye nkola.</VERS>
      <VERS vnumber="20">Naye oba nga kye ssaagala kye nkola, si nze nkikola nate, wabula ekibi ekituula mu nze.</VERS>
      <VERS vnumber="21">Bwe kityo ndaba etteeka nti nze bwe njagala okukola ekirungi, ekibi kimbeera kumpi.</VERS>
      <VERS vnumber="22">Kubanga nsanyukira amateeka ga Katonda mu muntu ow'omunda:</VERS>
      <VERS vnumber="23">naye ndaba etteeka eddala mu bitundu byange nga lirwana n'etteeka ly'amagezi gange, era nga lindeeta mu bufuge wansi w'etteeka ly'ekibi eriri mu bitundu byange.</VERS>
      <VERS vnumber="24">Nze nga ndi muntu munaku! ani alindokola mu mubiri ogw'okufa kuno?</VERS>
      <VERS vnumber="25">Nneebaza Katonda ku bwa Yesu Kristo Mukama waffe. Kale bwe kityo nze nzekka mu magezi ndi muddu wa mateeka ga Katonda, naye mu mubiri wa tteeka lya kibi.</VERS>
    </CHAPTER>
    <CHAPTER cnumber="8">
      <VERS vnumber="1">Kale kaakano tebaliiko musango abali mu Kristo Yesu.</VERS>
      <VERS vnumber="2">Kubanga etteeka ery'Omwoyo gw'obulamu mu Kristo Yesu lyanfuula ow'eddembe okunziya mu tteeka ly'ekibi n'ery'okufa.</VERS>
      <VERS vnumber="3">Kubanga amateeka kye gatayinza, kubanga manafu olw'omubiri, Katonda, bwe yatuma Omwana we ye mu kifaananyi ky'omubiri ogw'ekibi era olw'ekibi, n'asalira omusango ekibi mu mubiri:</VERS>
      <VERS vnumber="4">obutuukirivu bw'amateeka bulyoke butuukirizibwe mu ffe, abatatambula kugoberera mubiri, wabula omwoyo.</VERS>
      <VERS vnumber="5">Kubanga abagoberera omubiri, balowooza bya mubiri: naye abagoberera omwoyo, bya mwoyo.</VERS>
      <VERS vnumber="6">Kubanga okulowooza kw'omubiri kwe kufa; naye okulowooza kw'omwoyo bwe bulamu n'emirembe:</VERS>
      <VERS vnumber="7">kubanga okulowooza kw'omubiri bwe bulabe eri Katonda; kubanga tekufugibwa mateeka ga Katonda, kubanga n'okuyinza tegakuyinza:</VERS>
      <VERS vnumber="8">n'abo abali mu mubiri tebayinza kusanyusa Katonda.</VERS>
      <VERS vnumber="9">Naye mmwe temuli mu mubiri, wabula mu mwoyo, oba ng'Omwoyo gwa Katonda atuula mu mmwe. Naye omuntu bw'ataba na Mwoyo gwa Kristo, oyo si wuwe.</VERS>
      <VERS vnumber="10">Era oba nga Kristo ali mu mmwe, omubiri nga gufudde olw'ekibi; naye omwoyo bwe bulamu olw'obutuukirivu.</VERS>
      <VERS vnumber="11">Naye oba nga Omwoyo gw'oyo eyazuukiza Yesu mu bafu atuula mu mmwe, oyo eyazuukiza Kristo Yesu mu bafu, era n'emibiri gyammwe egifa aligifuula emiramu ku bw'Omwoyo gwe atuula mu mmwe.</VERS>
      <VERS vnumber="12">Kale nno, ab'oluganda, tulina ebbanja: omubiri si gwe gutubanja, okugobereranga omubiri:</VERS>
      <VERS vnumber="13">kubanga bwe munaagobereranga omubiri, mugenda kufa; naye bwe munaafiisanga ebikolwa by'omubiri olw'Omwoyo, muliba balamu.</VERS>
      <VERS vnumber="14">Kubanga bonna abakulemberwa Omwoyo gwa Katonda, abo be baana ba Katonda.</VERS>
      <VERS vnumber="15">Kubanga temwaweebwa nate mwoyo gwa buddu okutya, naye mwaweebwa Omwoyo ow'okufuuka abaana, atukaabya nti Abba, Kitaffe.</VERS>
      <VERS vnumber="16">Omwoyo yennyini wamu n'omwoyo gwaffe ategeeza nga tuli baana ba Katonda:</VERS>
      <VERS vnumber="17">naye bwe tuli abaana, era tuli basika: abasika ba Katonda, era abasikira awamu ne Kristo; bwe tubonaabonera awamu, era tulyoke tuweerwe wamu ekitiibwa.</VERS>
      <VERS vnumber="18">Kubanga ngera ng'okubonaabona okw'omu biro bya kaakati nga tekutuuka kwenkanyaankanya n'ekitiibwa ekigenda okutubikkulirwa ffe.</VERS>
      <VERS vnumber="19">Kubanga okutunuulira ennyo okw'ebitonde kulindirira okubikkulirwa kw'abaana ba Katonda.</VERS>
      <VERS vnumber="20">Kubanga ebitonde byateekebwa okufugibwa obutaliimu, si lwa kwagala kwabyo wabula ku bw'oyo eyabifugisa, mu kusuubira nti</VERS>
      <VERS vnumber="21">era n'ebitonde byennyini nabyo biriweebwa eddembe okuva mu kufugibwa okuvunda okuyingira mu ddembe ery'ekitiibwa ky'abaana ba Katonda.</VERS>
      <VERS vnumber="22">Kubanga tumanyi ng'ebitonde byonna bisinda era birumirwa wamu okutuusa kaakano.</VERS>
      <VERS vnumber="23">Era si ekyo kyokka, naye era naffe, abalina ebibala ebibereberye eby'Omwoyo, era naffe tusinda munda yaffe, nga tulindirira okufuuka abaana, kwe kununulibwa kw'omubiri gwaffe.</VERS>
      <VERS vnumber="24">Kubanga twalokoka lwa kusuubira: naye ekisuubirwa ekirabika si kusuubira: kubanga ani asuubira ky'alabako?</VERS>
      <VERS vnumber="25">Naye bwe tusuubira kye tutalabako, tukirindirira n'okugumiikiriza.</VERS>
      <VERS vnumber="26">Era bwe kityo Omwoyo atubeera obunafu bwaffe: kubanga tetumanyi kusaba nga bwe kitugwanira: naye Omwoyo yennyini atuwolereza n'okusinda okutayogerekeka;</VERS>
      <VERS vnumber="27">naye akebera emitima amanyi okulowooza kw'Omwoyo bwe kuli, kubanga awolereza abatukuvu nga Katonda bw'ayagala.</VERS>
      <VERS vnumber="28">Era tumanyi nti eri abo abaagala Katonda era abayitibwa ng'okuteesa kwe bwe kuli, ebintu byonna abibakolera wamu olw'obulungi.</VERS>
      <VERS vnumber="29">Kubanga bwe yamanya edda, era yabaawula dda okufaananyizibwa n'engeri y'Omwana we, abeerenga omubereberye mu b'oluganda abangi:</VERS>
      <VERS vnumber="30">era be yayawula edda, abo era yabayita: era be yayita, yabawa abo era obutuukirivu: era be yawa obutuukirivu, yabawa abo era ekitiibwa.</VERS>
      <VERS vnumber="31">Kale tunaayogera tutya ku ebyo? Katonda bw'abeera ku lwaffe, omulabe waffe ani?</VERS>
      <VERS vnumber="32">Ataagaana Mwana we ye, naye n'amuwaayo ku lwaffe fenna, era talitugabira bintu byonna wamu naye?</VERS>
      <VERS vnumber="33">Ani aliroopa abalonde ba Katonda? Katonda abawa obutuukirivu:</VERS>
      <VERS vnumber="34">ani alibasalira omusango? Kristo Yesu eyafa, oba okusinga eyazuukira, ali ku mukono ogwa ddyo ogwa Katonda, era atuwolereza.</VERS>
      <VERS vnumber="35">Ani alitwawukanya n'okwagala kwa Kristo? kulaba nnaku, oba kulumwa, oba kuyigganyizibwa, oba njala, oba kuba bwereere, oba kabi, oba kitala?</VERS>
      <VERS vnumber="36">Nga bwe kyawandiikibwa nti Tuttibwa obudde okuziba, okutulanga ggwe: Twabalibwa ng'endiga ez'okusalibwa.</VERS>
      <VERS vnumber="37">Naye mu ebyo byonna tuwangudde n'okukirawo ku bw'oyo eyatwagala.</VERS>
      <VERS vnumber="38">Kubanga ntegeeredde ddala nga newakubadde okufa, newakubadde obulamu, newakubadde bamalayika, newakubadde abafuga, newakubadde ebiriwo, newakubadde ebigenda okubaawo, newakubadde amaanyi,</VERS>
      <VERS vnumber="39">newakubadde obugulumivu, newakubadde okugenda wansi, newakubadde ekitonde kyonna ekirala, tebiiyinzenga kutwawukanya na kwagala kwa Katonda okuli mu Kristo Yesu Mukama waffe.</VERS>
    </CHAPTER>
    <CHAPTER cnumber="9">
      <VERS vnumber="1">Njogera amazima mu Kristo sirimba, omwoyo gwange nga guntegeereza mu Mwoyo Omutuukuvu,</VERS>
      <VERS vnumber="2">nga nnina ennaku nnyingi n'okulumwa okutamala mu mutima gwange.</VERS>
      <VERS vnumber="3">Kubanga nandyagadde nze mwene okukolimirwa Kristo olwa baganda bange, ab'ekika kyange mu mubiri:</VERS>
      <VERS vnumber="4">be Baisiraeri abaweebwa okufuuka abaana, n'ekitiibwa, n'endagaano, n'okuteekerwa amateeka, n'okuweerezanga Katonda, n'ebyasuubizibwa;</VERS>
      <VERS vnumber="5">abalina bajjajja abo, era omwava Kristo mu mubiri, afuga byonna, Katonda atenderezebwa emirembe gyonna. Amiina.</VERS>
      <VERS vnumber="6">Naye si kubanga ekigambo kya Katonda kyavaawo. Kubanga abava mu Isiraeri, si ba Baisiraeri bonna:</VERS>
      <VERS vnumber="7">so si kubanga lye zzadde lya Ibulayimu, kyebava babeera abaana bonna: naye, mu Isaaka ezzadde lyo mwe linaayitirwanga.</VERS>
      <VERS vnumber="8">Kwe kugamba nti abaana ab'omubiri, abo si be baana ba Katonda; naye abaana b'okusuubiza be babalibwa okuba ezzadde.</VERS>
      <VERS vnumber="9">Kubanga ekigambo kino kye ky'okusuubiza, nti Ng'ebiro ebyo bwe biri ndijja, ne Saala aliba n'omwana.</VERS>
      <VERS vnumber="10">Naye si ekyo kyokka; era naye ne Lebbeeka bwe yalina olubuto olw'omu, Isaaka jjajjaffe</VERS>
      <VERS vnumber="11">kubanga nga tebannazaalibwa, so nga tebannakola kirungi oba kibi, okuteesa kwa Katonda mu kulonda kulyoke kunywere, si lwa bikolwa, wabula ku bw'oyo ayita,</VERS>
      <VERS vnumber="12">n'agambibwa nti Omukulu aliba muddu wa muto.</VERS>
      <VERS vnumber="13">Nga bwe kyawandiikibwa ne Yakobo n'amwagala, naye Essawa n'amukyawa.</VERS>
      <VERS vnumber="14">Kale tunaayogera tutya? Obutali butuukirivu buli eri Katonda? Kitalo.</VERS>
      <VERS vnumber="15">Kubanga agamba Musa nti Ndisaasira gwe ndisaasira, gwe ndikwatirwa ekisa gwe ndikwatirwa ekisa.</VERS>
      <VERS vnumber="16">Kale bwe kityo si ky'oyo ayagala newakubadde addukana, wabula kya Katonda asaasira.</VERS>
      <VERS vnumber="17">Kubanga ebyawandiikibwa bigamba Falaawo nti Kyennava nkuyimiriza, ndyoke njoleseze amaanyi gange mu ggwe, era erinnya lyange liryoke libuulirwe mu nsi zonna.</VERS>
      <VERS vnumber="18">Kale bwe kityo asaasira gw'ayagala okusaasira, era akakanyaza gw'ayagala okukakanyaza.</VERS>
      <VERS vnumber="19">Kale ono&#331;&#331;amba nti Kiki ekimunenyesa nate? Kubanga ani aziyiza by'ayagala?</VERS>
      <VERS vnumber="20">Naye ekisinga, ggwe omuntu, ggwe ani awakana ne Katonda? Ekibumbe kirigamba eyakibumba nti Kiki ekyakunkoza bw'oti?</VERS>
      <VERS vnumber="21">Oba omubumbi talina buyinza ku bbumba, mu kitole kimu okukola ekibya kimu eky'ekitiibwa, n'ekirala eky'ensonyi?</VERS>
      <VERS vnumber="22">Kiki, oba nga Katonda bwe yayagala okulaga obusungu bwe, n'okumanyisa obuyinza bwe, yagumiikiriza n'okulindirira ennyo ebibya eby'obusungu ebyateekerwateekerwa okuzikirira:</VERS>
      <VERS vnumber="23">alyoke amanyise obugagga obw'ekitiibwa kye ku bibya eby'okusaasirwa, bye yateekerateekera edda ekitiibwa,</VERS>
      <VERS vnumber="24">ye ffe, n'okuyita be yayita, si mu Bayudaaya bokka, era naye ne mu b'amawanga?</VERS>
      <VERS vnumber="25">Era nga bw'ayogera mu Koseya nti Ndibayita abantu bange, abatali bantu bange; Era ataayagalwa, ayagaliddwa.</VERS>
      <VERS vnumber="26">Awo mu kifo kye baagambirwamu nti Mmwe temuli bantu bange, Mwe baliyitirwa abaana ba Katonda omulamu.</VERS>
      <VERS vnumber="27">Era Isaaya ayogerera waggulu ebya Isiraeri nti Omuwendo gw'abaana ba Isiraeri oba guliba ng'omusenyu gw'ennyanja, ekitundu ekirisigalawo kye kirirokoka:</VERS>
      <VERS vnumber="28">kubanga Mukama alikola ekigambo kye ku nsi, ng'akituukiriza era ng'akisalako.</VERS>
      <VERS vnumber="29">Era nga Isaaya bwe yasooka okwogera nti Singa Mukama Ow'eggye teyatulekerawo zzadde, Twandifuuse nga Sodomu, era twandifaanayizibbwa nga Ggomola.</VERS>
      <VERS vnumber="30">Kale tunaayogera tutya? Nti ab'amawanga, abataagobereranga butuukirivu, baatuuka ku butuukivu, bwe butuukirivu obuva mu kukkiriza;</VERS>
      <VERS vnumber="31">naye Isiraeri, mu kugobereranga amateeka ag'obutuukirivu, teyatuuka ku mateeka gali.</VERS>
      <VERS vnumber="32">Lwaki? Kubanga tebaabugobereranga nga bayima mu kukkiriza, wabula nga mu bikolwa. Beesittala ku jjinja eryo eryesittalwako:</VERS>
      <VERS vnumber="33">nga bwe kyawandiikibwa nti Laba, nteeka mu Sayuuni ejjinja eryesittalwako n'olwazi olugwisa: Era akkiriza oyo talikwasibwa nsonyi.</VERS>
    </CHAPTER>
    <CHAPTER cnumber="10">
      <VERS vnumber="1">Ab'oluganda, kye njagala mu mutima gwange era kye nsaba Katonda ku lwabwe kye kino, balokoke.</VERS>
      <VERS vnumber="2">Kubanga mbategeeza nga balina okunyiikiririra Katonda, naye si mu kutegeera.</VERS>
      <VERS vnumber="3">Kubanga bwe batamanya butuukirivu bwa Katonda, era bwe bagezaako okutereeza obutuukirivu bwabwe bo bennyini, tebagondera butuukirivu bwa Katonda.</VERS>
      <VERS vnumber="4">Kubanga Kristo ye nkomerero y'amateeka olw'okuweesa obutuukirivu buli akkiriza.</VERS>
      <VERS vnumber="5">Kubanga Musa awandiika obutuukirivu obuva mu mateeka nti abukola ye aliba omulamu mu bwo.</VERS>
      <VERS vnumber="6">Naye obutuukirivu obuva mu kukkiriza bwogera bwe buti nti Toyogeranga mu mutima gwo nti Ani alirinnya mu ggulu? (kwe kuleeta Kristo wansi;)</VERS>
      <VERS vnumber="7">newakubadde nti Ani alikka emagombe? (kwe kulinnyisa Kristo okuva mu bafu.)</VERS>
      <VERS vnumber="8">Naye bwogera butya? Nti, Ekigambo kiri kumpi naawe, mu kamwako, ne mu mutima gwo: kye kigambo eky'okukkiriza kye tubuulira:</VERS>
      <VERS vnumber="9">kubanga bw'oyatula Yesu nga ye Mukama n'akamwa ko, n'okkiriza mu mutima gwo nti Katonda yamuzuukiza mu bafu, olirokoka:</VERS>
      <VERS vnumber="10">kubanga omuntu akkiriza na mutima okuweebwa obutuukirivu, era ayatula na kamwa okulokoka.</VERS>
      <VERS vnumber="11">Kubanga ebyawandiikibwa byogera nti Buli amukkiriza talikwasibwa nsonyi.</VERS>
      <VERS vnumber="12">Kubanga tewali njawulo ya Muyudaaya na Muyonaani: kubanga omu ye Mukama waabwe bonna, ye mugagga eri abo bonna abamukaabirira:</VERS>
      <VERS vnumber="13">kubanga, Buli alikaabirira erinnya lya Mukama alirokoka.</VERS>
      <VERS vnumber="14">Kale balikaabirira batya gwe batannakkiriza? era balikkiriza batya gwe batannawulirako? era baliwulira batya awatali abuulira?</VERS>
      <VERS vnumber="15">era balibuulira batya nga tebatumiddwa? nga bwe kyawandiikibwa nti Ebigere byabwe nga birungi nnyo ababuulira enjiri ey'ebirungi!</VERS>
      <VERS vnumber="16">Naye tebaagondera njiri bonna. Kubanga Isaaya ayogera nti Mukama, ani eyakkiriza ekigambo kyaffe?</VERS>
      <VERS vnumber="17">Kale okukkiriza kuva mu kuwulira, n'okuwulira mu kigambo kya Kristo.</VERS>
      <VERS vnumber="18">Naye njogera nti Tebawuliranga? Weewaawo, ddala, Eddoboozi lyabyo lyabuna mu nsi zonna, N'ebigambo byabyo okutuuka ku nkomerero z'ensi.</VERS>
      <VERS vnumber="19">Naye njogera nti Isiraeri tamanyanga? Musa ye yasooka okwogera nu Ndibakwasa obuggya eri abatali ba ggwanga, Eri eggwanga eritalina magezi ndibasunguwaza.</VERS>
      <VERS vnumber="20">Era Isaaya aguma nnyo n'ayogera nti Navumbulibwa abo abatannoonyanga, Nalagibwa eri abo abatambuulirizangako.</VERS>
      <VERS vnumber="21">Naye eri Isiraeri ayogera nti Obudde okuziba nagololera emikono gyange abantu abatawulira era abagaana.</VERS>
    </CHAPTER>
    <CHAPTER cnumber="11">
      <VERS vnumber="1">Naye eri Isiraeri ayogera nti Obudde okuziba nagololera emikono gyange abantu abatawulira era abagaana.</VERS>
      <VERS vnumber="2">Katonda teyagoba bantu be, be yamanya edda. Oba temumanyi ebya Eriya ebyawandiikibwa bwe byogera? bwe yasaba Katonda ng'ayogera ku Baisiraeri nti</VERS>
      <VERS vnumber="3">Mukama, batta bannabbi bo, ne basuula ebyoto byo: nange nfisseewo nzekka, era banoonya obulamu bwange.</VERS>
      <VERS vnumber="4">Naye okuddamu kwa Katonda kumugamba kutya? Nti Nze nneefissirizzaawo abasajja kasanvu, abatafukaamiriranga Baali.</VERS>
      <VERS vnumber="5">Kale bwe kityo era ne mu biro bino waliwo ekitundu ekyafikkawo mu kulonda okw'ekisa.</VERS>
      <VERS vnumber="6">Naye oba nga lwa kisa, si lwa bikolwa nate: oba nga si bwe kityo, ekisa si kisa nate.</VERS>
      <VERS vnumber="7">Kale tukole tutya? Isiraeri kye yanoonya, teyakiraba; naye abaalondebwa baakiraba, abalala ne bakakanyazibwa:</VERS>
      <VERS vnumber="8">nga bwe kyawandiikibwa nti Katonda yabawa omwoyo ogw'okubongoota, amaaso ag'obutalaba, n'amatu ag'obutawulira, okutuusa ku lunaku lwa leero.</VERS>
      <VERS vnumber="9">Era Dawudi ayogera nti Emmeeza yaabwe ebafuukire akakunizo n'ekigu, N'enkonge, n'empeera gye bali:</VERS>
      <VERS vnumber="10">Amaaso gaabwe gasiikirizibwe obutalaba, Era obakutamyenga omugongo gwabwe bulijjo.</VERS>
      <VERS vnumber="11">Kale njogera nti Kyebaava beesittala balyoke bagwe? Kitalo: naye olw'okwonoona kwabwe obulokozi kyebwava bujja eri ab'amawanga, okubakwasa obuggya.</VERS>
      <VERS vnumber="12">Naye oba ng'okwonoona kwabwe bwe bugagga bw'ensi, n'okuweebuuka kwabwe bwe bugagga bw'ab'amawanga; okutuukirira kwabwe tekusinga nnyo?</VERS>
      <VERS vnumber="13">Naye mbagamba mmwe ab'amawanga. Kale kubanga nze ndi mutume wa b'amawanga, ngulumiza okuweereza kwange:</VERS>
      <VERS vnumber="14">bwe ndiraba ekigambo kyonna kye ndikwasisa obuggya ab'omubiri gwange, ne ndokola abamu mu bo.</VERS>
      <VERS vnumber="15">Kuba oba ng'okugobebwa kwabwe kwe kutabaganya ensi, okusembezebwa kwabwe kiki, wabula obulamu mu bafu?</VERS>
      <VERS vnumber="16">Era ebibala ebibereberye bwe biba ebitukuvu, era n'ekitole kitukuvu: era ekikolo bwe kiba ekitukuvu, era n'amatabi matukuvu.</VERS>
      <VERS vnumber="17">Naye oba ng'amatabi agamu gaawogolebwa, naawe, eyali omuzeyituuni ogw'omu nsiko, wasimbibwa mu go, n'ogatta wamu nago ekikolo eky'obugevvu obw'omuzeyituuni;</VERS>
      <VERS vnumber="18">teweenyumiririzanga ku matabi: naye bwe weenyumirizanga, si ggwe weetisse ekikolo, naye ekikolo kye kyetisse ggwe.</VERS>
      <VERS vnumber="19">Kale onooyogera nti Amatabi kyegaava gawogolwa nze nsimbibweko.</VERS>
      <VERS vnumber="20">Weewaawo; gaawogolwa lwa butakkiriza, naawe onywedde lwa kukkiriza. Teweegulumizanga, naye tyanga:</VERS>
      <VERS vnumber="21">kuba oba nga Katonda teyasaasira matabi ga buzaaliranwa, era naawe talikusaasira.</VERS>
      <VERS vnumber="22">Kale laba obulungi n'obukambwe bwa Katonda: eri abaagwa, bukambwe; naye eri ggwe bulungi bwa Katonda, bw'onoobeereranga mu bulungi bwe: bw'otoobeererenga, naawe oliwogolwa.</VERS>
      <VERS vnumber="23">Era nabo, bwe bataabeererenga mu butakkiriza bwabwe balisimbwawo: kubanga Katonda ayinza okubasimbawo nate.</VERS>
      <VERS vnumber="24">Kuba oba nga ggwe wawogolwa ku muzeyituuni ogwali ogw'omu nsiko mu buzaaliranwa, n'osimbibwa mu muzeyituuni omulungi obutagoberera buzaaliranwa, abo, ab'obuzaaliranwa; tebalisinga nnyo kusimbibwa mu muzeyituuni gwabwe bo?</VERS>
      <VERS vnumber="25">Kubanga ssaagala mmwe, ab'oluganda, obutamanya kyama kino, mulemenga okubeera ab'amagezi mu maaso gammwe mwekka, ng'obukakanyavu bwabeera ku Baisiraeri mu kitundu, okutuusa okutuukirira kw'ab'amawanga lwe kulituuka;</VERS>
      <VERS vnumber="26">era bwe kityo Abaisiraeri bonna balirokoka: nga bwe kyawandiikibwa nti Muliva mu Sayuuni Awonya; Aliggyawo obutatya Katonda mu Yakobo:</VERS>
      <VERS vnumber="27">Era eno ye ndagaano yange eri bo, bwe ndibaggyako ebibi byabwe.</VERS>
      <VERS vnumber="28">Mu njiri, be balabe ku lwammwe: naye mu kulondebwa, baagalwa ku lwa bajjajja.</VERS>
      <VERS vnumber="29">Kubanga ebirabo n'okuyita kwa Katonda tebyejjusibwa.</VERS>
      <VERS vnumber="30">Kuba nga mmwe edda bwe mutaawulira Katonda, naye kaakati musaasiddwa olw'obutawulira bw'abo,</VERS>
      <VERS vnumber="31">bwe kityo nabo kaakati tebawulidde, olw'okusaasirwa kwammwe kaakati nabo balyoke basaasirwe.</VERS>
      <VERS vnumber="32">Kubanga Katonda yasiba bonna mu butawulira, alyoke asaasire bonna.</VERS>
      <VERS vnumber="33">Obuziba bw'obugagga obw'amagezi n'obw'okumanya kwa Katonda tomanyi bwe buli! emisango gye nga tegikeberekeka, n'amakubo ge nga tegekkaanyizika!</VERS>
      <VERS vnumber="34">Kubanga ani eyali amanye ebirowoozo bya Mukama? oba ani eyali amuwadde amagezi?</VERS>
      <VERS vnumber="35">oba ani eyali asoose okumuwa ekintu, era aliddizibwa nate?</VERS>
      <VERS vnumber="36">Kubanga byonna biva gy'ali, era biyita gy'ali, era bituuka gy'ali. Ekitiibwa kibeerenga gy'ali emirembe gyonna Amiina.</VERS>
    </CHAPTER>
    <CHAPTER cnumber="12">
      <VERS vnumber="1">Kyenvudde mbeegayirira, ab'oluganda, olw'okusaayi: kwa Katonda, okuwangayo emibiri gyammwe, ssaddaaka ennamu, entukuvu, esanyusa Katonda, kwe kuweereza kwammwe okw'amagezi.</VERS>
      <VERS vnumber="2">So temufaananyizibwanga ng'emirembe gino: naye mukyusibwenga olw'okufuula amagezi gammwe amaggya, mulyoke mukemenga bwe biri Katonda by'ayagala, ebirungi ebisanyusa, ebituufu.</VERS>
      <VERS vnumber="3">Kubanga njogera, olw'ekisa kye nnaweebwa, eri buli muntu ali mu mmwe, alemenga okwerowooza okusinga bwe kimugwanidde okulowooza; naye okulowoozanga nga yeegendereza, nga Katonda bwe yagabira buli muntu ekigera ky'okukkiriza.</VERS>
      <VERS vnumber="4">Kubanga bwe tulina ebitundu ebingi mu mubiri ogumu naye ebitundu byonna tebirina mulimu gumu:</VERS>
      <VERS vnumber="5">bwe kityo ffe abangi tuli omubiri gumu mu Kristo, na buli muntu tuli ebitundu bya bannaffe fekka na fekka.</VERS>
      <VERS vnumber="6">Era nga bwe tulina ebitenkanankana ng'ekisa kye twawebwa bwe kiri, oba bunabbi (tubuulirenga) mu kigera ky'okukiriza kwaffe;</VERS>
      <VERS vnumber="7">oba kuweereza, tunyiikirenga mu kuweereza kwaffe;</VERS>
      <VERS vnumber="8">oba ayigiriza, anyiikirenga mu kuyigiriza kwe; oba abuulirira, mu kubuulirira kwe: agaba, agabenga awatali bukuusa; afuga afugenga n'okunyiikira; asaasira asaasirenga n'essanyu.</VERS>
      <VERS vnumber="9">Okwagala kubeerenga kwa mazima. Mukyawenga obubi, mwegattenga n'obulungi.</VERS>
      <VERS vnumber="10">Mu kwagala kw'ab'oluganda mwagalanenga mwekka ne mwekka; mu kitiibwa buli muntu agulumizenga munne;</VERS>
      <VERS vnumber="11">mu kunyiikira si bagayaavu; abasanyufu mu mwoyo; nga mubeeranga baddu ba Mukama waffe;</VERS>
      <VERS vnumber="12">musanyukenga mu kusuubira; mugumiikirizenga mu bunaku; munyiikirenga mu kusaba;</VERS>
      <VERS vnumber="13">mugabirenga abatukuvu bye beetaaga; mwanirizenga abagenyi.</VERS>
      <VERS vnumber="14">Musabirenga ababayigganya; musabirenga, so temukolimanga.</VERS>
      <VERS vnumber="15">Musanyukirenga wamu n'abo abasanyuka; mukaabirenga wamu n'abo abakaaba.</VERS>
      <VERS vnumber="16">Mulowoozenga bumu mwekka na mwekka. Temwegulumizanga, naye mugendenga n'abo abatalina bukulu. Temubanga ba magezi mu maaso gammwe mwekka.</VERS>
      <VERS vnumber="17">Temuwalananga muntu kibi olw'ekibi. Mwetegekenga ebirungi mu maaso g&#8217;abantu bonna.</VERS>
      <VERS vnumber="18">Oba nga kiyinzika, ku luuyi lwammwe, mutabaganenga n'abantu bonna.</VERS>
      <VERS vnumber="19">Temuwalananga mwekka ggwanga, abaagalwa, naye waakiri musegulirenga obusungu: kubanga kyawandiikibwa nti Okuwalana kwange; nze ndisasula, bw'ayogera Mukama.</VERS>
      <VERS vnumber="20">Naye omulabe wo bw'alumwanga enjala, muliisenga; bw'alumwanga ennyonta, munywesenga kubanga bw'okola bw'otyo, olimukumira amanda g'omuliro ku mutwe gwe.</VERS>
      <VERS vnumber="21">Towangulwanga bubi, naye wangulanga obubi olw'obulungi.</VERS>
    </CHAPTER>
    <CHAPTER cnumber="13">
      <VERS vnumber="1">Buli muntu awulirenga abakulu abafuga: kubanga tewali bukulu butava eri Katonda; n'abakulu abaliwo baalagirwa Katonda.</VERS>
      <VERS vnumber="2">Awakanya obukulu kyava awakanya okulagira kwa Katonda: era abawakana balyezzaako omusango bo bokka.</VERS>
      <VERS vnumber="3">Kubanga abafuga si ba kutiisa mu kikolwa ekirungi, wabula mu kibi: Era oyagala obutatya bukulu? kola bulungi, alikusiima:</VERS>
      <VERS vnumber="4">kubanga ye muweereza wa Katonda eri ggwe olw'obulungi. Naye bw'okola obubi, tya; kubanga takwatira kitala bwereere: kubanga ye muweereza wa Katonda, awalana obusungu ku oyo akola obubi.</VERS>
      <VERS vnumber="5">Kyekivudde kibagwanira okuwulira, si lwa busungu bwokka, naye era ku lw'omwoyo gwammwe.</VERS>
      <VERS vnumber="6">Era kyemuva muwa omusolo; kubanga be baweereza ba Katonda, nga banyiikirira mu mulimu ogwo.</VERS>
      <VERS vnumber="7">Musasulenga bonna amabanja gaabwe: ab'omusolo musolo; ab'empooza mpooza; ab'okutiibwa kutya; ab'ekitiibwa kitiibwa.</VERS>
      <VERS vnumber="8">Temubeeranga na bbanja lyonna eri omuntu yenna, wabula okwagalananga: kubanga ayagala muntu munne, ng'atuukirizza amateeka.</VERS>
      <VERS vnumber="9">Kubanga kino nti Toyendanga, tottanga, tobbanga, teweegombanga, n'etteeka eddala lyonna, ligattiddwa mu kino, nti Yagalanga muntu munno nga bwe weeyagala wekka.</VERS>
      <VERS vnumber="10">Okwagala tekukola bubi muntu munne: okwagala kyekuva kutuukiriza amateeka.</VERS>
      <VERS vnumber="11">Era mukolenga bwe mutyo, kubanga mumanyi ebiro, ng'obudde butuuse kaakano mmwe okuzuukuka mu tulo: kubanga kaakano obulokozi bwaffe buli kumpi okusinga bwe twakkiriza.</VERS>
      <VERS vnumber="12">Ekiro kiyise, obudde bunaatera okukya: kale twambule ebikolwa eby'ekizikiza, era twambale eby'okulwanyisa eby'omusana.</VERS>
      <VERS vnumber="13">Tutambulenga nga tuwoomye nga mu musana, si mu binyumu ne mu mbaga ez'okutamiiranga, si mu bwenzi n'obukaba, si mu kuyombanga n'obuggya.</VERS>
      <VERS vnumber="14">Naye mwambale Mukama waffe Yesu Kristo, so temutegekeranga mubiri, olw'okwegomba.</VERS>
    </CHAPTER>
    <CHAPTER cnumber="14">
      <VERS vnumber="1">Naye atali munywevu mu kukkiriza mumusembezenga, naye si lwa kusala musango gwa mpaka.</VERS>
      <VERS vnumber="2">Omulala akkiriza n'okulya n'alya byonna: naye atali munywevu alya nva.</VERS>
      <VERS vnumber="3">Alya tanyoomanga atalya; era atalya tasaliranga musango alya: kubanga Katonda yamusembeza.</VERS>
      <VERS vnumber="4">Ggwe ani asalira omusango omuweereza wa beene? eri mukama we yekka ayimirira oba agwa. Naye aliyimirira; kubanga Mukama waffe ayinza okumuyimiriza.</VERS>
      <VERS vnumber="5">Omuntu omulala alowooza olunaku olumu okusinga olulala, omulala alowooza ennaku zonna okwenkanankana. Buli muntu ategeererenga ddala mu magezi ge yekka.</VERS>
      <VERS vnumber="6">Alowooza olunaku, alulowooza ku bwa Mukama waffe: n'oyo alya, alya ku bwa Mukama waffe, kubanga yeebaza Katonda; n'oyo atalya, talya ku bwa Mukama waffe, era yeebaza Katonda.</VERS>
      <VERS vnumber="7">Kubanga tewali muntu mu ffe eyeebeerera omulamu ku bubwe yekka, era tewali eyeefiira ku bubwe yekka.</VERS>
      <VERS vnumber="8">Kubanga bwe tubeera abalamu, tuba balamu ku bwa Mukama waffe: oba bwe tufa, tufa ku bwa Mukama waffe: kale, bwe tuba abalamu, oba bwe tufa, tuba ba Mukama waffe.</VERS>
      <VERS vnumber="9">Kubanga Kristo kyeyava afa n'abeera omulamu, alyoke abeerenga Mukama w'abafu era n'abalamu.</VERS>
      <VERS vnumber="10">Naye ggwe kiki ekikusaliza omusango muganda wo? oba naawe kiki ekikunyoomesa muganda wo? kubanga fenna tuliyimirira mu maaso g'entebe ey'emisango eya Katonda.</VERS>
      <VERS vnumber="11">Kubanga kyawandiikibwa nti Nga bwe ndi omulamu, bw'ayogera Mukama, buli vviivi lirinfukaamirira, Na buli lulimi lulyatula Katonda.</VERS>
      <VERS vnumber="12">Kale bwe kityo buli muntu mu ffe alibalirira omuwendo gwe yekka eri Katonda.</VERS>
      <VERS vnumber="13">Kale tulemenga okusalira bannaffe emisango nate fekka na fekka: naye waakiri musale omusango guno, obutaleeteranga wa luganda ekyesittaza oba nkonge.</VERS>
      <VERS vnumber="14">Mmanyi era ntegeeredde ddala mu Mukama waffe Yesu, nga tewali kintu kya muzizo mu buwangwa bwakyo: wabula eri oyo akirowooza nga kya muzizo, kiba kya muzizo.</VERS>
      <VERS vnumber="15">Kuba oba nga muganda wo anakuwala olw'emmere, nga tokyatambulira mu kwagala. Tomuzikirizanga lwa mmere yo oyo Kristo gwe yafiirira.</VERS>
      <VERS vnumber="16">Kale ekirungi kyammwe kiremenga okuvumibwa:</VERS>
      <VERS vnumber="17">kubanga obwakabaka bwa Katonda si kwe kulya n'okunywa, wabula butuukirivu na mirembe na ssanyu mu Mwoyo Omutukuvu:</VERS>
      <VERS vnumber="18">Kubanga aweereza Kristo bw'ati asanyusa nnyo Katonda, n'abantu bamusiima.</VERS>
      <VERS vnumber="19">Kale bwe kityo tugobererenga eby'emirembe, n'eby'okuzimbagananga fekka na fekka.</VERS>
      <VERS vnumber="20">Toyonoonanga mulimu gwa Katonda lwa mmere. Byonna birungi; naye kinaabanga kibi eri oyo alya nga yeesittala.</VERS>
      <VERS vnumber="21">Kirungi obutalyanga nnyama newakubadde okunywanga omwenge, newakubadde okukolanga byonna ebyesitazza muganda wo oba ebimunyiiza oba ebimunafuya.</VERS>
      <VERS vnumber="22">Okukkiriza kw'olina, beeranga nakwo wekka mu maaso ga Katonda. Oyo alina omukisa ateesalira musango mu kigambo ky'asiima.</VERS>
      <VERS vnumber="23">Naye oyo abuusabuusa azza musango bw'alya, kubanga talya mu kukkiriza; na buli ekitava mu kukkiriza, kye kibi.</VERS>
    </CHAPTER>
    <CHAPTER cnumber="15">
      <VERS vnumber="1">Era ffe abalina amaanyi kitugwanidde okwetikkanga obunafu bw'abo abatalina maanyi, so si kwesanyusanga fekka.</VERS>
      <VERS vnumber="2">Buli muntu mu ffe asanyusenga munne mu bulungi olw'okuzimba.</VERS>
      <VERS vnumber="3">Kubanga era ne Kristo teyeesanyusanga yekka: naye, nga bwe kyawandiikibwa, nti Ebivume byabwe abaakuvuma byagwa ku nze.</VERS>
      <VERS vnumber="4">Kubanga byonna ebyawandiikibwa edda, byawandiikibwa kutuyigiriza ffe, tulyoke tubeerenga n'okusuubira olw'okugumiikiriza n'olw'okusanyusa kw'ebyawandiikibwa.</VERS>
      <VERS vnumber="5">Era Katonda w'okugumiikiriza n'okusanyusa abawe mmwe okulowoozanga obumu mwekka na mwekka mu ngeri ya Kristo Yesu:</VERS>
      <VERS vnumber="6">mulyoke muwenga ekitiibwa Katonda, Kitaawe wa Mukama waffe Yesu Kristo, n'omwoyo ogumu n'akamwa akamu.</VERS>
      <VERS vnumber="7">Kale musembezaganyenga mwekka na mwekka, nga Kristo bwe yabasembeza mmwe, olw'ekitiibwa kya Katonda.</VERS>
      <VERS vnumber="8">Kubanga njogera nti Kristo yali muweereza w'abakomole olw'amazima ga Katonda, okunyweza ebyasuubizibwa eri bajjajja,</VERS>
      <VERS vnumber="9">era ab'amawanga balyoke bawenga Katonda ekitiibwa olw'okusaasira; nga bwe kyawandiikibwa nti Kye nnaavanga nkwatula mu b'amawanga, Era nnaayimbiranga erinnya lyo.</VERS>
      <VERS vnumber="10">Era nate ayogera nti Musanyukenga, mmwe ab'amawanga, wamu n'abantu be.</VERS>
      <VERS vnumber="11">Era nate nti Mutenderezenga Mukama, mmwe ab'amawanga mwenna; Era ebika byonna bimutenderezenga.</VERS>
      <VERS vnumber="12">Era nate Isaaya ayogera nti Waliba ekikolo kya Yese, Era ayimirira okufuga ab'amawanga; Oyo ab'amawanga gwe balisuubira.</VERS>
      <VERS vnumber="13">Era Katonda ow'okusuubirwa abajjuze mmwe essanyu lyonna n&#8217;emirembe olw'okukkiriza, mmwe musukkirirenga mu kusuubira, mu maanyi g'Omwoyo Omutukuvu.</VERS>
      <VERS vnumber="14">Era nange nze ntegeeredde ddala ebyammwe, baganda bange, nga nammwe mujjudde obulungi, mujjudde okutegeera kwonna, nga muyinza n'okubuuliriragana mwekka na mwekka.</VERS>
      <VERS vnumber="15">Naye nneeyongedde okuguma katono okubawandiikira, nga kubajjukiza na olw'ekisa kye nnaweebwa Katonda</VERS>
      <VERS vnumber="16">nze okubeeranga omuweereza wa Kristo Yesu eri ab'amawanga nga nkolera enjiri ya Katonda omulimu gwa kabona, ssaddaaka y'ab'amawanga eryoke esiimibwe ng'ekuzibwa Omwoyo Omutukuvu.</VERS>
      <VERS vnumber="17">Kale okwenyumiriza ndi nakwo mu Kristo Yesu mu bya Katonda.</VERS>
      <VERS vnumber="18">Kubanga sirya&#331;&#331;anga kwogera kigambo kyonna wabula Kristo bye yankoza, olw'okuwulira kw'ab'amawanga, mu kigambo ne mu kikolwa,</VERS>
      <VERS vnumber="19">mu maanyi g'obubonero n&#8217;eby'amagero, mu maanyi g'Omwoyo Omutukuvu; bwe kityo okuva mu Yerusaalemi n'okwetooloola okutuuka mu Iruliko, natuukiriza enjiri Kristo;</VERS>
      <VERS vnumber="20">naye nga njagala ekitiibwa kino okubuuliranga enjiri, si awayatulibwa erinnya lya Kristo nnemenga okuzimba ku musingi gwa beene;</VERS>
      <VERS vnumber="21">naye nga bwe kyawandiikibwa nti Baliraba abatabuulirwanga bigambo bye, Era abataawulira balitegeera.</VERS>
      <VERS vnumber="22">Era kyennavanga nziyizibwa emirundi emingi okujja gye muli;</VERS>
      <VERS vnumber="23">naye kaakati, kubanga sikyalina bbanga mu nsi zino, era kubanga, okuva mu myaka mingi nnali njagala okujja gye muli,</VERS>
      <VERS vnumber="24">we ndigendera mu Esupaniya (kubanga nsuubira okubalaba nga mpitayo, mmwe mumperekereko okuntuusa eyo, bwe ndimala okubalabako n'okusanyukirako awamu nammwe);</VERS>
      <VERS vnumber="25">naye kaakati &#331;&#331;enda e Yerusalemi, okuweereza abatukuvu.</VERS>
      <VERS vnumber="26">Kubanga ab'e Makedoni n'ab'e Akaya baasiima okusolooleza ebintu abaavu ab'omu batukuvu abali Yerusaalemi.</VERS>
      <VERS vnumber="27">Kubanga basiima; era nga bababanja. Kuba oba ng'ab'amawanga basseekimu n'ebyabwe eby'omwoyo, babanja okubaweereza nate eby'omubiri.</VERS>
      <VERS vnumber="28">Kale bwe ndimala ekyo, bwe ndibakwasiza ddala ebibala ebyo ndivaayo, okuyita ewammwe okugenda e Supaniya.</VERS>
      <VERS vnumber="29">Era mmanyi nga bwe ndijja gye muli ndijja mu mukisa gwa Kristo nga gutuukiridde.</VERS>
      <VERS vnumber="30">Era mbeegayiridde, ab'oluganda, ku bwa Mukama waffe Yesu Kristo, n'olw'okwagala kw'Omwoyo, okufubiranga awamu nange mu kunsabira Katonda;</VERS>
      <VERS vnumber="31">ndyoke mpone mu abo abatawulira mu Buyudaaya, n'okuweereza kwange kwe ntwala e Yerusaalemi kusiimibwe abatukuvu;</VERS>
      <VERS vnumber="32">ndyoke njije gye muli n'essanyu olw'okwagala kwa Katonda, mpummulire wamu nammwe.</VERS>
      <VERS vnumber="33">Era Katonda ow'emirembe abeerenga nammwe mwenna. Amiina.</VERS>
    </CHAPTER>
    <CHAPTER cnumber="16">
      <VERS vnumber="1">Mbanjulira Foyibe mwannyinaffe, ye muweereza w'ekkanisa ey'omu Kenkereya:</VERS>
      <VERS vnumber="2">mulyoke mumwanirize mu Mukama waffe, nga bwe kigwanidde abatukuvu, era mumuyambe mu kigambo kyonna ky'alyetaaga gye muli: kubanga naye yennyini yayamba bangi, era nange nzennyini.</VERS>
      <VERS vnumber="3">Mumulamuse Pulisika ne Akula abaakolera awamu nange mu Kristo Yesu,</VERS>
      <VERS vnumber="4">abaawaayo obulago bwabwe olw'obulamu bwange; be sseebaza nze nzekka, era naye n'ekkanisa zonna ez'ab'amawanga:</VERS>
      <VERS vnumber="5">era mulamuse ekkanisa ey'omu nnyumba yaabwe. Mulamuse Epayineeto, gwe njagala, kye kibala eky'olubereberye eky'omu Asiya eri Kristo.</VERS>
      <VERS vnumber="6">Mulamuse Malyamu, eyabakolera mmwe emirimu emingi.</VERS>
      <VERS vnumber="7">Mulamuse Anduloniiko ne Yuniya, ab'ekika kyange, era abaasibirwa awamu nange, ab'amaanyi mu batume, era abansooka okubeera mu Kristo.</VERS>
      <VERS vnumber="8">Mulamuse Ampuliyaato, gwe njagala mu Mukama waffe.</VERS>
      <VERS vnumber="9">Mulamuse Ulubano, akolera awamu naffe mu Kristo, ne Sutaku gwe njagala.</VERS>
      <VERS vnumber="10">Mulamuse Apere akkirizibwa mu Kristo. Mubalamuse ab'omu nnyumba ya Alisutobulo.</VERS>
      <VERS vnumber="11">Mulamuse Kerodiyoni, ow'ekika kyange. Mubalamuse ab'omu nnyumba ya Nalukiso, abali mu Mukama waffe.</VERS>
      <VERS vnumber="12">Mulamuse Terufayina ne Terufoosa abaakola emirimu mu Mukama waffe. Mulamuse Perusi omwagalwa, eyakola emirimu emingi mu Mukama waffe.</VERS>
      <VERS vnumber="13">Mulamuse Luufo, eyalondebwa mu Mukama waffe, ne nnyina, ye mmange.</VERS>
      <VERS vnumber="14">Mulamuse Asunkulito, Fulegoni, Kerume, Patuloba, Keruma, n'ab'oluganda abali awamu nabo.</VERS>
      <VERS vnumber="15">Mulamuse Firologo ne Yuliya, Nerewu ne mwannyina, ne Olumpa, n'abatukuvu bonna abali awamu nabo.</VERS>
      <VERS vnumber="16">Mulamusagane n'okunywegera okutukuvu. Ekkanisa zonna eza Kristo zibalamusizza.</VERS>
      <VERS vnumber="17">Era mbeegayiridde, ab'oluganda, mutunuulirenga abo abaleeta eby'okwawukanya n'eby'okwesittaza, ebitali bya kuyigiriza kwe mwayiga: mubakubenga amabega abo.</VERS>
      <VERS vnumber="18">Kubanga abali&#331;&#331;anga abo si baddu ba Mukama waffe Kristo, naye ba mbuto zaabwe bokka; era n'ebigambo ebirungi n'eby'okunyumya obulungi balimbalimba emitima gy'abo abatalina kabi.</VERS>
      <VERS vnumber="19">Kubanga okuwulira kwammwe kwabuna mu bonna. Kyenvudde mbasanyukira mmwe: naye njagala mmwe okubeeranga abagezi mu bulungi, era abasirusiru mu bubi.</VERS>
      <VERS vnumber="20">Era Katonda ow'emirembe alibetenta Setaani wansi w'ebigere byammwe mangu. Ekisa kya Mukama waffe Yesu Kristo kibeerenga nammwe.</VERS>
      <VERS vnumber="21">Timoseewo, akolera awamu nange, abalamusizza; ne Lukiyo ne Yasooni ne Sosipateri, ab'ekika kyange.</VERS>
      <VERS vnumber="22">Nze Terutiyo, awandiise ebbaluwa eno, mbalamusizza mu Mukama waffe.</VERS>
      <VERS vnumber="23">Gayo, ansuza nze n'ekkanisa yonna, abalamusizza. Erasuto, omuwanika w'ekibuga, abalamusizza, ne Kwaluto, ow'oluganda.</VERS>
      <VERS vnumber="24">Ekisa kya Mukama waffe Kristo Yesu Kibeerenga nammwe mwenna. Amiina.</VERS>
      <VERS vnumber="25">Era oyo ayinza okubanyweza ng'enjiri yange n'okubuulirwa kwa Yesu Kristo bwe biri, ng'ekyama bwe kibikkuddwa ekyasirikirwa okuva mu biro eby'emirembe n'emirembe,</VERS>
      <VERS vnumber="26">naye kaakati kirabise ne kitegeezebwa amawanga gonna mu byawandiikibwa bya bannabbi, nga bwe yalagira Katonda ataggwaawo, olw'okuwulira okuva mu kukkiriza;</VERS>
      <VERS vnumber="27">Katonda ow'amagezi omu yekka aweebwenga ekitiibwa ku bwa Yesu Kristo emirembe egitaggwaawo.</VERS>
    </CHAPTER>
  </BIBLEBOOK>
  <BIBLEBOOK bname="1 Abakkolinso" bnumber="46">
    <CHAPTER cnumber="1">
      <VERS vnumber="1">Paulo, eyayitibwa okuba omutume wa Yesu Kristo olw'okwagala kwa Katonda, ne Sossene ow'oluganda,</VERS>
      <VERS vnumber="2">eri ekkanisa ya Katonda eri mu Kkolinso, abaatukuzibwa mu Kristo Yesu, abaayitibwa okuba abatukuvu, wamu ne bonna abakoowoola erinnya lya Mukama waffe Yesu Kristo mu buli kifo, ye Mukama waabwe era owaffe:</VERS>
      <VERS vnumber="3">ekisa kibeerenga gye muli n'emirembe ebiva eri Katonda Kitaffe, ne Mukama waffe Yesu Kristo.</VERS>
      <VERS vnumber="4">Nneebaza Katonda wange bulijjo ku lwammwe, olw'ekisa kya Katonda kye mwaweerwa mu Kristo Yesu;</VERS>
      <VERS vnumber="5">kubanga mu buli kigambo mwagaggawalira mu ye, mu kwogera kwonna ne mu kutegeera kwonna;</VERS>
      <VERS vnumber="6">ng'okutegeeza kwa Kristo bwe kwanywezebwa mu mmwe:</VERS>
      <VERS vnumber="7">mmwe obutaweebuuka mu kirabo kyonna; nga mulindirira okubikkulibwa kwa Mukama waffe Yesu Kristo;</VERS>
      <VERS vnumber="8">era alibanyweza okutuusa ku nkomerero, obutabaako kya kunenyezebwa ku lunaku lwa Mukama waffe Yesu Kristo.</VERS>
      <VERS vnumber="9">Katonda mwesigwa, eyabayisa okuyingira mu kusseekimu kw'Omwana we Yesu Kristo Mukama waffe.</VERS>
      <VERS vnumber="10">Naye mbeegayirira, ab'oluganda, olw'erinnya lya Mukama waffe Yesu Kristo, mwenna okwogeranga obumu, so okwawukana kulemenga okuba mu mmwe, naye mugattirwenga ddala mu magezi gamu ne mu kulowooza kumu.</VERS>
      <VERS vnumber="11">Kubanga nnabuulirwa ebifa gye muli, baganda bange, abo ab'omu nnyumba ya Kuloowe, ng'eriyo ennyombo mu mmwe.</VERS>
      <VERS vnumber="12">Kye njogedde kye kino nti buli muntu mu mmwe ayogera nti Nze ndi wa Pawulo; nange wa Apolo; nange wa Keefa; nange wa Kristo:</VERS>
      <VERS vnumber="13">Kristo ayawuliddwamu? Pawulo yakomererwa ku lwammwe? oba mwabatizibwa okuyingira mu linnya lya Pawulo?</VERS>
      <VERS vnumber="14">Nneebaza Katonda kubanga sibatizanga muntu yenna mu mmwe, wabula Kulisupo ne Gaayo;</VERS>
      <VERS vnumber="15">omuntu yenna alemenga okwogera nga mwabatizibwa okuyingira mu linnya lyange:</VERS>
      <VERS vnumber="16">Era nnabatiza n'ennyumba ya Suteefana: nate simanyi nga nnabatiza omulala yenna.</VERS>
      <VERS vnumber="17">Kubanga Kristo teyantuma kubatiza, wabula okubuulira Enjiri: si mu magezi ga bigambo, omusalaba gwa Kristo gulemenga okuba ogw'obwereere.</VERS>
      <VERS vnumber="18">Kubanga ekigambo eky'omusalaba bwe busirusiru eri abo ababula; naye eri ffe abalokebwa ge maanyi ga Katonda.</VERS>
      <VERS vnumber="19">Kubanga kyawandiikibwa nti Ndizikiriza amagezi g'abagezigezi, N'obukabakaba bw'abakabakaba ndibuggyawo.</VERS>
      <VERS vnumber="20">Omugezigezi aluwa? omuwaadiisi aluwa? omuwakanyi ow'omu nsi muno aluwa? Katonda teyasiruwaza magezi ga nsi?</VERS>
      <VERS vnumber="21">Kubanga mu magezi ga Katonda ensi olw'amagezi gaayo bw'etaategeera Katonda, Katonda n'asiima olw'obusirusiru obw'okubuulira okwo okulokola abo abakkiriza.</VERS>
      <VERS vnumber="22">Kubanga Abayudaaya basaba obubonero, n'Abayonaani banoonya amagezi:</VERS>
      <VERS vnumber="23">naye ffe tubuulira Kristo eyakomererwa, eri Abayudaaya nkonge, n'eri ab'amawanga busirusiru;</VERS>
      <VERS vnumber="24">naye eri abo abayite Abayudaaya era n'Abayonaani, Kristo maanyi ga Katonda, era magezi ga Katonda.</VERS>
      <VERS vnumber="25">Kubanga obusirusiru bwa Katonda businga abantu amagezi; n'obunafu bwa Katonda businga abantu amaanyi.</VERS>
      <VERS vnumber="26">Kubanga mutunuulire okuyitibwa kwammwe, ab'oluganda, ng'ab'amagezi ag'omubiri si bangi abayitibwa, ab'amaanyi si bangi, ab'ekitiibwa si bangi:</VERS>
      <VERS vnumber="27">naye Katonda yalonda ebisirusiru eby'ensi, abagezigezi abakwase ensonyi; era Katonda yalonda ebinafu eby'ensi, akwase ensonyi eby'amaanyi;</VERS>
      <VERS vnumber="28">n'ebikopi by'ensi n'ebinyoomebwa Katonda yabironda era n'ebitaliiwo, aggyewo ebiriwo:</VERS>
      <VERS vnumber="29">omubiri gwonna gulemenga okwenyumiriza mu maaso ga Katonda.</VERS>
      <VERS vnumber="30">Naye ku bw'oyo mmwe muli mu Kristo Yesu, eyafuuka amagezi gye tuli okuva eri Katonda, era n'obutuukirivu n'okutukuzibwa, n'okununulibwa:</VERS>
      <VERS vnumber="31">nga bwe kyawandiikibwa nti Eyeenyumiriza, yeenyumiririzenga mu Mukama.</VERS>
    </CHAPTER>
    <CHAPTER cnumber="2">
      <VERS vnumber="1">Nange, ab'oluganda, bwe nnajja gye muli, sajja na maanyi mangi ag'ebigambo oba amagezi nga mbabuulira ekyama kya Katonda,</VERS>
      <VERS vnumber="2">Kubanga nnamalirira obutamanya kigambo mu mmwe, wabula Yesu Kristo era oyo eyakomererwa.</VERS>
      <VERS vnumber="3">Nange nnabeeranga nammwe mu bunafu ne mu kutya ne mu kukankana okungi.</VERS>
      <VERS vnumber="4">N'ekigambo kyange n'okubuulira kwange tebyabanga mu bigambo eby'amagezi ebisendasenda, wabula mu kutegeeza kw'Omwoyo n'amaanyi:</VERS>
      <VERS vnumber="5">okukkiriza kwammwe kulemenga okubeera mu magezi g'abantu, wabula mu maanyi ga Katonda.</VERS>
      <VERS vnumber="6">Naye amagezi tugoogera mu abo abatuukirira: naye amagezi agatali ga mu mirembe gino, era agatali ga bakulu ab'omu mirembe gino, abaggwaawo:</VERS>
      <VERS vnumber="7">naye twogera amagezi ga Katonda mu kyama, gali agakisibwa, Katonda ge yalagira edda ensi nga tezinnabaawo olw'ekitiibwa kyaffe:</VERS>
      <VERS vnumber="8">abakulu bonna ab'omu mirembe gino ge batategeeranga n'omu: kuba singa baagategeera, tebandikomeredde Mukama wa kitiibwa:</VERS>
      <VERS vnumber="9">naye nga bwe kyawandiikibwa nti Eriiso bye litalabangako, n'okutu bye kutawuliranga, N'ebitayingiranga mu mutima gwa muntu, Byonna Katonda bye yategekera abamwagala.</VERS>
      <VERS vnumber="10">Naye ffe Katonda yatubibikkulira ku bw'Omwoyo: kubanga Omwoyo anoonya byonna era n'ebitategeerekeka ebya Katonda.</VERS>
      <VERS vnumber="11">Kubanga muntu ki ategeera eby'omuntu wabula omwoyo gw'omuntu oguli mu ye? era bwe kityo n'ebya Katonda siwali abitegeera wabula Omwoyo gwa Katonda.</VERS>
      <VERS vnumber="12">Naye ffe tetwaweebwa mwoyo gwa nsi, wabula omwoyo oguva eri Katonda, tulyoke tutegeerenga Katonda by'atuwa obuwa.</VERS>
      <VERS vnumber="13">N'okwogera twogera ebyo, si mu bigambo amagezi g'abantu bye gayigiriza, wabula Omwoyo by'ayigiriza; bwe tugeraageranya eby'omwoyo n'eby'omwoyo.</VERS>
      <VERS vnumber="14">Naye omuntu ow'omukka obukka takkiriza bya Mwoyo gwa Katonda: kubanga bya busirusiru gy'ali; era tayinza kabitegeera, kubanga bikeberwa na mwoyo.</VERS>
      <VERS vnumber="15">Naye omuntu ow'omwoyo akebera byonna, naye ye yennyini takeberwa muntu yenna.</VERS>
      <VERS vnumber="16">Kubanga ani eyali ategedde okulowooza kwa Mukama waffe, alyoke amuyigirize? Naye ffe tulina okulowooza kwa Kristo.</VERS>
    </CHAPTER>
    <CHAPTER cnumber="3">
      <VERS vnumber="1">Nange, ab'oluganda, ssaayinza kwogera nammwe ng'ab'omwoyo, naye ng'ab'omubiri, ng'abaana abawere mu Kristo.</VERS>
      <VERS vnumber="2">Nnabanywesa mata, so si mmere; kubanga mwali temunnagiyinza: naye era ne kaakano temunnagiyinza;</VERS>
      <VERS vnumber="3">kubanga mukyali ba mubiri: kubanga mu mmwe nga bwe mukyalimu obuggya n'okuyomba, temuli ba mubiri, era temutambula ng'abantu obuntu?</VERS>
      <VERS vnumber="4">Kubanga omuntu bw'ayogera nti Nze ndi wa Pawulo; n'omulala nti Nze ndi wa Apolo; nga temuli bantu buntu?</VERS>
      <VERS vnumber="5">Kale Apolo kye ki? ne Pawulo kye ki? Baweereza buweereza ababakkirizisa; era buli muntu nga Mukama waffe bwe yamuwa.</VERS>
      <VERS vnumber="6">Nze nnasiga, Apolo n'afukirira; naye Katonda ye yakuza.</VERS>
      <VERS vnumber="7">Kale bwe kityo asiga si kintu, newakubadde afukirira; wabula Katonda akuza.</VERS>
      <VERS vnumber="8">Naye asiga n'afukirira bali bumu: naye buli muntu aliweebwa empeera ye ye ng'omulimu gwe ye bwe guliba.</VERS>
      <VERS vnumber="9">Kubanga Katonda tuli bakozi banne: muli nnimiro ya Katonda, muli nnyumba ya Katonda.</VERS>
      <VERS vnumber="10">Ng'ekisa kya Katonda bwe kiri kye nnaweebwa, ng'omukoza w'abazimbi ow'amagezi n'asima omusingi; n'omulala n'azimbako. Naye buli muntu yeekuumenga bw'azimbako.</VERS>
      <VERS vnumber="11">Kubanga tewali muntu ayinza kusima musingi mulala wabula ogwo ogwasimibwa, ye Yesu Kristo.</VERS>
      <VERS vnumber="12">Naye omuntu yenna bw'azimbanga ku musingi ogwo zaabu, ffeeza, amayinja ag'omuwendo omungi, emiti, essubi, ebisasiro;</VERS>
      <VERS vnumber="13">omulimu ogwa buli muntu gulirabisibwa: kubanga olunaku luli luligwolesa, kubanga gulibikkulirwa mu muliro; n'omuliro gwennyini gulikema omulimu ogwa buli muntu bwe gufaanana.</VERS>
      <VERS vnumber="14">Omulimu ogwa buli muntu gwe yazimbako bwe gulibeerawo, aliweebwa empeera.</VERS>
      <VERS vnumber="15">Omulimu ogwa buli muntu bwe gulyokebwa, alifiirwa; naye ye yennyini alirokoka; naye bw'ati, kuyita mu muliro.</VERS>
      <VERS vnumber="16">Temumaayi nga muli yeekaalu ya Katonda, era nga Omwoyo gwa Katonda abeera mu mmwe?</VERS>
      <VERS vnumber="17">Omuntu yenna bw'azikirizanga yeekaalu ya Katonda, Katonda alimuzikiriza oyo; kubanga yeekaalu ya Katonda ntukuvu: ye mmwe:</VERS>
      <VERS vnumber="18">Omuntu yenna teyeerimbanga; Omuntu yenna bwe yeerowoozanga okuba omugezi mu mmwe mu mirembe gino, afuukenga musirusiru, alyoke afuuke omugezi.</VERS>
      <VERS vnumber="19">Kubanga amagezi ag'omu nsi muno bwe busirusiru eri Katonda. Kubanga kyawandiikibwa ati Akwasa abagezi enkwe zaabwe:</VERS>
      <VERS vnumber="20">era nate nti Mukama ategeera empaka ez'abagezi nga teziriimu.</VERS>
      <VERS vnumber="21">Omuntu yenna kyavanga alema okwenyumiriza mu bantu. Kubanga byonna byammwe;</VERS>
      <VERS vnumber="22">oba Pawulo, oba Apolo, oba Keefa, oba ensi, oba obulamu, oba okufa, oba ebiriwo, oba ebigenda okubaawo; byonna byammwe;</VERS>
      <VERS vnumber="23">nammwe muli ba Kristo; ne Kristo wa Katonda.</VERS>
    </CHAPTER>
    <CHAPTER cnumber="4">
      <VERS vnumber="1">Omuntu atulowoozenga bw'ati, nga tuli baweereza ba Kristo era abawanika b'ebyama bya Katonda:</VERS>
      <VERS vnumber="2">Era wano kigwanira abawanika, omuntu okulabikanga nga mwesigwa.</VERS>
      <VERS vnumber="3">Naye ku nze kigambo kitono nnyo mmwe okunsalira omusango, oba omuntu yenna: era nange nzekka sseesalira musango:</VERS>
      <VERS vnumber="4">Kubanga sseemanyiiko kigambo; naye ekyo tekimpeesa butuukirivu: naye ansalira omusango ye Mukama waffe.</VERS>
      <VERS vnumber="5">Kale temusalanga musango gwa kigambo kyonna, ebiro nga tebinnatuuka, okutuusa Mukama waffe lw'alijja, alimulisa ebikwekebwa eby'omu kizikiza, era alirabisa okuteesa okw'omu mitima; buli muntu n'alyoka aweebwa ettendo lye eri Katonda.</VERS>
      <VERS vnumber="6">Naye ebyo, ab'oluganda, mbigeredde ku nze ne Apolo ku lwammwe; mulyoke muyigire ku ffe obutasukkanga ku byawandiikibwa; omuntu yenna alemenga okwegulumiza olw'omu okusinga omulala.</VERS>
      <VERS vnumber="7">Kubanga akwawula ye ani? era olina ki ky'otaaweebwa? naye okuweebwa oba nga waweebwa, kiki ekikwenyumirizisa ng'ataaweebwa?</VERS>
      <VERS vnumber="8">Mumaze okukkuta, mumaze okugaggawala, mwafuga nga bakabaka awatali ffe: era mubeera kufuga nandyagadde, era naffe tulyoke tufugire wamu nammwe.</VERS>
      <VERS vnumber="9">Kubanga ndowooza nga Katonda ffe abatume yatwolesa enkomerero ng'abataaleme kufa: kubanga twafuuka ekyerolerwa ensi ne bamalayika n'abantu.</VERS>
      <VERS vnumber="10">Ffe tuli basirusiru ku bwa Kristo, naye mmwe muli bagezigezi mu Kristo; ffe tuli banafu, naye mmwe muli ba maanyi; mmwe muli ba kitiibwa, ffe tuli ba kunyoomebwa.</VERS>
      <VERS vnumber="11">Era n'okutuusa ekiseera kino, tulumwa enjala era n'ennyonta, era tuba bwereere, era tukubibwa ebikonde, era tetuliiko waffe;</VERS>
      <VERS vnumber="12">era tukola emirimu nga tutegana n'emikono gyaffe: bwe tuvumibwa, tubasabira omukisa; bwe tuyigganyizibwa, tugumiikiriza;</VERS>
      <VERS vnumber="13">bwe tuwaayirizibwa, twegayirira: twafuuka ng'ebisasiro eby'ensi; empitambi eza byonna, okutuusa kaakano.</VERS>
      <VERS vnumber="14">Ebyo ssibiwandiika kubakwasa nsonyi, wabula okubabuulirira ng'abaana bange abaagalwa.</VERS>
      <VERS vnumber="15">Kuba newakubadde nga mulina abayigiriza kakumi mu Kristo, naye temulina bakitammwe bangi; kubanga nze nabazaaza enjiri mu Kristo Yesu:</VERS>
      <VERS vnumber="16">Kyenva mbeegayirira okungobereranga:</VERS>
      <VERS vnumber="17">Kyenva ntuma Timoseewo gye muli ye mwana wange omwagalwa omwesigwa mu Mukama waffe, alibajjukiza amakubo gange agali mu Kristo, nga bwe njigiriza yonna yonna mu buli kkanisa.</VERS>
      <VERS vnumber="18">Naye waliwo abalala abeegulumiza nga balowooza nga nze sigenda kujja gye muli.</VERS>
      <VERS vnumber="19">Naye ndijja gye muli mangu, Mukama waffe bw'alyagala; era ndimanya amaanyi gaabwe abeegulumiza so si kigambo kyabwe.</VERS>
      <VERS vnumber="20">Kubanga obwakabaka bwa Katonda tebuli mu kigambo, wabula mu maanyi.</VERS>
      <VERS vnumber="21">Mwagalako ki? njije gye muli n'omuggo, oba mu kwagala ne mu mwoyo ogw'obuwombeefu?</VERS>
    </CHAPTER>
    <CHAPTER cnumber="5">
      <VERS vnumber="1">N'okugamba bagamba nga mu mmwe mulimu obwenzi, era obwenzi bwe butyo obutali ne mu b'amawaaga, omuntu okubeera ne mukazi wa kitaawe.</VERS>
      <VERS vnumber="2">Nammwe mwegulumizizza; so temwanakuwala bunakuwazi, oyo eyakola ekikolwa ekyo alyoke aggibwe wakati mu mmwe.</VERS>
      <VERS vnumber="3">Kubanga nze bwe ssibaayo mu mubiri naye nga ndiyo mu mwoyo; mmaze okusalira omusango oyo eyayonoona ekyo bw'atyo,</VERS>
      <VERS vnumber="4">mu linnya lya Mukama waffe Yesu, mmwe nga muku&#331;&#331;aanye n'omwoyo gwange awamu n'amaanyi ga Mukama waffe Yesu,</VERS>
      <VERS vnumber="5">okuwaayo ali bw'atyo eri Setaani omubiri okuzikirizibwa, omwoyo gulyoke gutokoke ku lunaku lwa Mukama waffe Yesu.</VERS>
      <VERS vnumber="6">Okwenyumiriza kwammwe si kulungi: Tetumanyi ng'ekizimbulukusa ekitono kizimbulukusa ekitole kyonna?</VERS>
      <VERS vnumber="7">Muggyeemu ekizimbulukusa eky'edda, mulyoke mubeere ekitole ekiggya, nga temuliimu kizimbulukusa. Kubanga era n'Okuyitako kwaffe kwattibwa, ye Kristo:</VERS>
      <VERS vnumber="8">kale tufumbe embaga, si na kizimbulukusa eky'edda, newakubadde n'ekizimbulukusa eky'ettima n'obubi, wabula n'ebitazimbulukuswa eby'obutali bukuusa n'amazima.</VERS>
      <VERS vnumber="9">Nnabawandiikira mu bbaluwa yange obuteegattanga na benzi;</VERS>
      <VERS vnumber="10">so si kwewalira ddala abenzi ab'omu nsi muno, oba abeegombi n'abanyazi, oba abasinza ebifaananyi: kubanga bwe kiba kityo kyandibagwanidde okuva mu nsi:</VERS>
      <VERS vnumber="11">naye kaakano mbawandiikira obuteegattanga naye, omuntu yenna ayitibwa ow'oluganda bw'aba nga mwenzi, oba mwegombi, oba asinza ebifaananyi, oba muvumi, oba mutamiivu, oba munyazi; ali bw'atyo n'okulya temulyanga naye.s</VERS>
      <VERS vnumber="12">Kubanga nfaayo ki okusalira omusango abali ebweru? Mmwe temusalira musango ba munju?</VERS>
      <VERS vnumber="13">Naye ab'ebweru Katonda ye abasalira omusango. Omubi oyo mumuggye mu mmwe.</VERS>
    </CHAPTER>
    <CHAPTER cnumber="6">
      <VERS vnumber="1">Omuntu yenna ku mmwe bw'aba n'ekigambo ku munne, aya&#331;&#331;anga okuwoleza ensonga abatali batuukirivu, so si eri abatukuvu?</VERS>
      <VERS vnumber="2">Oba temumanyi ng'abatukuvu be balisalira ensi omusango? era oba ng'ensi mmwe muligisalira omusango, temusaanira kusala nsonga entono ennyo.</VERS>
      <VERS vnumber="3">Temumanyi nga tulisalira bamalayika omusango? tulirema tutya okusala emisango egy'omu bulamu buno?</VERS>
      <VERS vnumber="4">Kale bwe muba n'okusala emisango egy'omu bulamu buno, abanyoomebwa mu kkanisa abo be muteekawo?</VERS>
      <VERS vnumber="5">Njogedde kubakwasa nsonyi. Kiri bwe kityo nti mu mmwe temuyinza kuzuuka muntu mugezi, ayinza okusalira baganda be ensonga,</VERS>
      <VERS vnumber="6">naye ow'oluganda awoze n'ow'oluganda, era ne mu maaso gaabo abatali bakkiriza?</VERS>
      <VERS vnumber="7">Naye era bwe mutyo mumaze okubaako akabi, kubanga mulina emisango mwekka na mwekka. Lwaki obutamala gakolwanga bubi? lwaki obutamala galyazaamaanyizibwanga?</VERS>
      <VERS vnumber="8">Naye mmwe mwennyini mukola bubi, mulyazaamaanya, era n'ab'oluganda.</VERS>
      <VERS vnumber="9">Oba temumanyi ng'abatali batuukirivu tebalisikira bwakabaka bwa Katonda? Temulimbibwanga: newakubadde abakaba, newakubadde abasinza ebifaananyi, newakubadde abenzi, newakubadde abafuuka abakazi, newakubadde abalya ebisiyaga,</VERS>
      <VERS vnumber="10">newakubadde ababbi, newakubadde abeegombi, newakubadde abatamiivu, newakubadde abavumi, newakubadde abanyazi, tebalisikira bwakabaka bwa Katonda.</VERS>
      <VERS vnumber="11">Era abamu ku mnwe mwali ng'abo: naye mwanaazibwa, naye mwatukuzibwa, naye mwaweebwa obutuukirivu olw'erinnya lya Mukama waffe Yesu Kristo, n'olw'Omwoyo gwa Katonda waffe.</VERS>
      <VERS vnumber="12">Byonna birungi gye ndi; naye byonna tebinsaanira. Byonna birungi gye ndi; naye nze sigenda kufugibwanga kyonna kyonna.</VERS>
      <VERS vnumber="13">Eby'okulya bya lubuto, n'olubuto lwa bya kulya: naye Katonda alibiggyawo byombiriri. Naye omubiri si gwa bwenzi, naye gwa Mukama waffe; ne Mukama waffe avunaana omubiri:</VERS>
      <VERS vnumber="14">era Katonda yazuukiza Mukama waffe, era naffe alituzuukiza olw'amaanyi ge.</VERS>
      <VERS vnumber="15">Temumanyi ng'emibiri gyammwe bye bitundu bya Kristo? kale nzirirenga ebitundu bya Kristo mbifuule bitundu by'omwenzi? Kitalo.</VERS>
      <VERS vnumber="16">Oba temumanyi ng'eyeegatta n'omwenzi gwe mubiri gumu? kubanga ayogera nti Bombiriri banaabeeraaga omubiri gumu.</VERS>
      <VERS vnumber="17">Naye eyeegatta ne Mukama waffe gwe mwoyo gumu.</VERS>
      <VERS vnumber="18">Mwewalenga obwenzi. Buli kibi kyonna omuntu ky'akola kiri kungulu ku mubiri; naye ayenda akola ekibi ku mubiri gwe ye:</VERS>
      <VERS vnumber="19">Oba temumanyi ng'omubiri gwammwe ye yeekaalu y'Omwoyo Omutukuvu ali mu mmwe, gwe mulina eyava eri Katonda? nammwe temuli ku bwammwe;</VERS>
      <VERS vnumber="20">kubanga mwagulibwa na muwendo: kale mugulumizenga Katonda mu mubiri gwammwe.</VERS>
    </CHAPTER>
    <CHAPTER cnumber="7">
      <VERS vnumber="1">Naye ku ebyo bye mwampandiikira; kirungi omusajja obutakwatanga ku mukazi.</VERS>
      <VERS vnumber="2">Naye, olw'obwenzi, buli musajja abeerenga ne mukazi we ye, na buli mukazi abeerenga ne musajja we ye.</VERS>
      <VERS vnumber="3">Omusajja asasulenga mukazi we ekyo ekimugwanira: era n'omukazi asasulenga bw'atyo omusajja.</VERS>
      <VERS vnumber="4">Omukazi tafuga mubiri gwe ye, wabula musajja we: era n'omusajja bw'atyo tafuga mubiri gwe ye, wabula mukazi we.</VERS>
      <VERS vnumber="5">Temuma&#331;&#331;ananga, wabula mpozzi nga mulagaanye ekiseera, mulyoke mubeerenga n'ebbanga ery'okusabiramu, ate mulyoke mubeerenga wamu, Setaani alemenga okubakema olw'obuteeziyiza bwammwe.</VERS>
      <VERS vnumber="6">Naye ebyo mbyogera nga nzikiriza bukkiriza, so siteeka tteeka.</VERS>
      <VERS vnumber="7">Naye nandyagadde abantu bonna okubeeranga nga nze. Naye buli muntu alina ekirabo kye ye, ekiva eri Katonda, omulala bw'ati, n'omulala bw'ati.</VERS>
      <VERS vnumber="8">Naye abatannafumbiriganwa ne bannamwandu mbagamba nti Kirungi bo okubeeranga nga nze.</VERS>
      <VERS vnumber="9">Naye oba nga tebayinza kweziyiza, bafumbiriganwenga: kubanga kye kirungi okufumbiriganwanga okusinga okwakanga.</VERS>
      <VERS vnumber="10">Naye abaamala okufuumbirwaganwa mbalagira, so si nze wabula Mukama waffe, omukazi obutanobanga ku musajja we</VERS>
      <VERS vnumber="11">(naye okunoba bw'anobanga, abeerenga awo obutafumbirwanga, oba atabaganenga ne musajja we); era n'omusajja obutalekangayo mukazi we.</VERS>
      <VERS vnumber="12">Naye abalala mbagamba nze, si Mukama waffe: w'oluganda yenna bw'abanga n'onukazi atakkiriza, omukazi bw'atabagananga naye okubeera naye, tamulekangayo.</VERS>
      <VERS vnumber="13">N'omukazi bw'abeeranga n'omusajja atakkiriza; naye bw'atabagananga naye okubeera naye, tanobanga ku musajja we.</VERS>
      <VERS vnumber="14">Kubanga omusajja atakkiriza atukuzibwa na mukazi, n'omukazi atakkiriza atukuzibwa na wa luganda: singa tekiri bwe kityo, abaana bammwe tebandibadde balongoofu; naye kaakano batukuvu.</VERS>
      <VERS vnumber="15">Naye atakkiriza bw'ayawukananga, ayawukane: ow'oluganda omusajja oba mukazi tali mu buddu mu bigambo ebiri bwe bityo: naye Katonda yatuyitira mirembe.</VERS>
      <VERS vnumber="16">Kubanga, ggwe omukazi; omanyi otya nga tolirokola musajja wo? oba, ggwe musajja, omanyi otya nga tolirokola mukazi wo?</VERS>
      <VERS vnumber="17">Kino kyokka, buli muntu nga Mukama waffe bwe yamugabira, buli muntu nga Katonda bwe yamuyita, atambulenga bw'atyo. Era bwe ndagira bwe ntyo mu kkanisa zonna.</VERS>
      <VERS vnumber="18">Omuntu yenna yayitibwa nga mukomole? teyeggyangako bukomole bwe. Omuntu yenna yayitibwa nga si mukomole? Takomolebwanga.</VERS>
      <VERS vnumber="19">Okukomolwa si kintu n'obutakomolwa si kintu wabula okukwatanga ebiragiro bya Katonda.</VERS>
      <VERS vnumber="20">Buli muntu abeerenga mu kuyitibwa kwe yayitirwamu.</VERS>
      <VERS vnumber="21">Wayitibwa ng'oli muddu? tokyeraliikiriranga: naye okuyinza bw'oyinzaga okuweebwa eddembe, waakiri beerenga nalyo.</VERS>
      <VERS vnumber="22">Kubanga mu Mukama waffe eyayitibwa nga muddu, aweebwa Mukama waffe eddembe: bw'atyo eyayitibwa nga wa ddembe ye muddu wa Kristo.</VERS>
      <VERS vnumber="23">Mwagulibwa na muwendo; temufuukanga baddu ba bantu.</VERS>
      <VERS vnumber="24">Ab'oluganda, okuyitibwa buli muntu kwe yayitirwamu, abeerenga mu okwo wamu ne Katanda.</VERS>
      <VERS vnumber="25">Naye ku by'obutafumbiriganwa sirina kiragiro kya Mukama waffe: naye mbagamba nze ng'omuntu Mukama waffe gwe yasaasira okubeera omwesigwa.</VERS>
      <VERS vnumber="26">Kale ndowooza kino okubeera ekirungi olw'okubonaabona okwa kaakano, nga kirungi omuntu okubeera nga bw'ali.</VERS>
      <VERS vnumber="27">Wasibibwa n'omukazi? tonoonyanga kusumululwa. Wasumululwa ku mukazi? tonoonyanga mukazi.</VERS>
      <VERS vnumber="28">Naye okuwasa bw'owasanga, nga toyonoonye; n'omuwala bw'afumbirwanga, nga tayonoonye. Naye abali bwe batyo banaabeeranga n'okubonaabona mu mubiri: nange mbasaasira.</VERS>
      <VERS vnumber="29">Naye kino kye njogera, ab'oluganda, nti Ebiro biyimpawadde, okutanula kaakano abalina abakazi babe ng'abatalina:</VERS>
      <VERS vnumber="30">era n'abo abakaaba babe ng'abatakaaba; n&#8217;abo abasanyuka babe ng'abatasanyuka; n'abo abagula babe ng'abatalina;</VERS>
      <VERS vnumber="31">n'abo abakoza eby'omu nsi babe ng'abatabikoza bubi: kubanga engeri ey'omu nsi muno eggwaawo.</VERS>
      <VERS vnumber="32">Naye njagala mmwe obuteeraliikiriranga. Atali mufumbo yeeraliikirira bya Mukama waffe, bw'anaasanyusanga Mukama waffe:</VERS>
      <VERS vnumber="33">naye omufumbo yeeraliikirira bya mu nsi, bw'anaasanyusanga mukazi we.</VERS>
      <VERS vnumber="34">Era waliwo enjawulo ku mufumbo n'omuwala. Atafumbirwa yeeraliikirira bya Mukama waffe, abeerenga mutukuvu omubiri n'omwoyo: naye afumbirwa yeeraliikirira bya mu nsi, bw'anaasanyusanga musajja we.</VERS>
      <VERS vnumber="35">Njogedde ekyo olw'okubagasa mmwe bennyini; si lwakuba nga kyambika, wabula olw'obulungi era mulyoke muweerezenga Mukama waffe obutategananga.</VERS>
      <VERS vnumber="36">Naye omuntu bw'alowoozanga nga takola bulungi muwala we, oba nga ayitiridde obukulu, era oba nga kigwana okubeera bwe kityo, akolenga nga bw'ayagala; tayonoona; bafumbiriganwe.</VERS>
      <VERS vnumber="37">Naye oyo anywera mu mutima gwe, nga tawalirizibwa, naye ng'ayinza okutuukiriza bw'ayagala ye, era nga yamalirira kino mu mutima gwe okukuumanga muwala we, alikola bulungi.</VERS>
      <VERS vnumber="38">Kale afumbiza muwala we akola bulungi; era n'oyo atalifumbiza ye alisinga okukola obulungi.</VERS>
      <VERS vnumber="39">Omukazi asibibwa musajja we ng'akyali mulamu; naye musajja we bw'aba nga yeebase, nga wa busa afumbirwenga gw'ayagala; kyokka mu Mukama waffe.</VERS>
      <VERS vnumber="40">Naye aba musanyufu okusigala nga bw'ali nga nze bwe ndowooza: era ndowooza nga nange nnina Omwoyo gwa Katonda.</VERS>
    </CHAPTER>
    <CHAPTER cnumber="8">
      <VERS vnumber="1">Naye ku ebyo ebiweebwa eri ebifaananyi: tumanyi nga tulina fenna okutegeera. Okutegeera kwegulumizisa, naye okwagala kuzimba.</VERS>
      <VERS vnumber="2">Omuntu bw'alowoozanga ng'aliko ky'ategedde, nga tannategeera nga bwe kimugwanira okutegeera;</VERS>
      <VERS vnumber="3">naye omuntu bw'ayagala Katonda, oyo ategeerwa ye.</VERS>
      <VERS vnumber="4">Kale ku kulyanga ebiweebwa eri ebifaananyi, tumanyi ng'ekifaananyi si kintu mu nsi, era nga tewali Katonda omulala wabula omu.</VERS>
      <VERS vnumber="5">Kuba newakubadde nga waliwo abayitibwa bakatonda, oba mu ggulu, oba mu nsi; nga bwe waliwo bakatonda abangi n'abaami abangi;</VERS>
      <VERS vnumber="6">naye gye tuli waliwo Katonda omu, Kitaffe, omuva byonna, naffe tuli ku bw'oyo; ne Mukama waffe omu, Yesu Kristo, abeesaawo byonna, era atubeesaawo ffe:</VERS>
      <VERS vnumber="7">Naye okutegeera okwo tekuli mu bantu bonna: naye abalala, kubanga baamanyiira ebifaananyi okutuusa kaakano, balya ng'ekiweereddwa eri ekifaananyi; n'omwoyo gwabwe, kubanga munafu, gubeera n'empitambi.</VERS>
      <VERS vnumber="8">Naye ekyokulya tekitusiimisa eri Katonda: era bwe tutalya tetuweebuuka: era bwe tulya tetweyongerako.</VERS>
      <VERS vnumber="9">Naye mwekuumenga mpozzi obuyinza bwammwe obwo bulemenga okuba enkonge eri abanafu.</VERS>
      <VERS vnumber="10">Kubanga omuntu bw'akulaba ggwe alina okutegeera ng'otudde ku mmere mu ssabo ly'ekifaananyi; omwoyo gw'oyo, bw'aba nga munafu, teguliguma kulya ebiweebwa eri ebifaananyi?</VERS>
      <VERS vnumber="11">Kubanga omunafu abula olw'okutegeera kwo, ow'oluganda Kristo gwe yafiirira.</VERS>
      <VERS vnumber="12">Era bwe kityo, bwe mwonoonanga ab'oluganda era ne mufumita omwoyo gwabwe, bwe guba nga munafu, nga mwonoona Kristo.</VERS>
      <VERS vnumber="13">Kale, oba ng'ekyokulya kyesittaza muganda wange, siiryenga nnyama emirembe gyonna, nnemenga okwesittaza muganda wange.</VERS>
    </CHAPTER>
    <CHAPTER cnumber="9">
      <VERS vnumber="1">Ssiri wa ddembe? ssiri mutume? ssaalaba Yesu Mukama waffe? mmwe temuli mulimu gwange mu Mukama waffe?</VERS>
      <VERS vnumber="2">Oba nga ssiri mutume eri abalala, naye ndi mutume eri mmwe: kubanga mmwe kabonero k'obutume bwange mu Mukama waffe.</VERS>
      <VERS vnumber="3">Bwe mpoza bwe nti eri abo abankemereza.</VERS>
      <VERS vnumber="4">Tetulina buyinza okulyanga n'okunywanga?</VERS>
      <VERS vnumber="5">Tetulina buyinza okutwalanga omukazi ow'oluganda awamu naffe, era ng'abatume abalala, ne baganda ba Mukama waffe, ne Keefa.</VERS>
      <VERS vnumber="6">Oba nze nzekka ne Balunabba tetulina buyinza obutakolanga mirimu?</VERS>
      <VERS vnumber="7">Ani agenda okutabaala yonna yonna n'atabaaza ebintu bye ye? ani asimba olusuku n'atalya ku mmere yaamu? oba ani alunda ekisibo n'atanywa ku mata g'ekisibo ekyo?</VERS>
      <VERS vnumber="8">Ebyo njogera bya buntu? oba era n'amateeka tegoogera bwe gatyo?</VERS>
      <VERS vnumber="9">Kubanga kyawandiikibwa mu mateeka ga Musa nti Togisibanga kamwa ente ng'ewuula. Katonda alowooza bya nte?</VERS>
      <VERS vnumber="10">oba ayogera ku lwaffe fekka? Kubanga kyawandiikibwa ku lwaffe: kubanga alima kimugwanira okulima ng'asuubira, era n'awuula kimugwanira okuwuula ng'asuubira okuweebwako.</VERS>
      <VERS vnumber="11">Oba nga ffe twabasigamu eby'omwoyo, kya kitalo ffe bwe tulikungula ebyammwe eby'omubiri?</VERS>
      <VERS vnumber="12">Oba nga abalala balina obuyinza obwo ku mmwe, ffe tetusinga bo? Naye tetwakoza buyinza obwo; naye tugumiikiriza byonna, tulemenga okuleeta ekiziyiza enjiri ya Kristo.</VERS>
      <VERS vnumber="13">Temumanyi ng'abo abaweereza ebitukuvu balya ku by'omu yeekaalu, n'abo abaweereza ku kyoto bagabana n'ekyoto?</VERS>
      <VERS vnumber="14">Era ne Mukama waffe bw'atyo yalagira ababuulira enjiri baliisibwenga olw'enjiri.</VERS>
      <VERS vnumber="15">Naye nze sibikozanga ebyo n'ekimu: so siwandiise ebyo kiryoke kinkolerwenga nze bwe kityo kubanga waakiri nze okufa, okusinga omuntu yenna okufuula okwenyumiriza kwange okw'obwereere.</VERS>
      <VERS vnumber="16">Kubanga bwe mbuulira enjiri, siba na kya kwenyumiriza; kubanga nnina okuwalirizibwa; kubanga zinsanze, bwe ssibuulira njiri.</VERS>
      <VERS vnumber="17">Kuba oba nga nkola bwe ntyo n'okwagala, mbeera n'empeera: naye oba nga ssikola na kwagala, nnateresebwa obuwanika.</VERS>
      <VERS vnumber="18">Kale mpeera ki gye nnina? Mbuulira enjiri okugifuula ey'obwereere, nneme okukoleza ddala obuyinza bwange mu njiri.</VERS>
      <VERS vnumber="19">Kuba newakubadde nga ndi wa ddembe eri bonna, nneefuula muddu eri bonna, ndyoke nfunenga abangi.</VERS>
      <VERS vnumber="20">N'eri Abayudaaya nnafuuka nga Omuyudaaya, nfunenga Abayudaaya; eri abo abafugibwa amateeka nnafuuka ng'afugibwa amateeka, nze kennyini nga sifugibwa mateeka, nfunenga abafugibwa amateeka;</VERS>
      <VERS vnumber="21">eri abatalina mateeka nnafuuka ng'atalina mateeka, si butaba na mateeka eri Katonda, naye nga mpulira amateeka eri Kristo, nfunenga abatalina mateeka.</VERS>
      <VERS vnumber="22">Eri abanafu nnafuuka munafu, nfunenga abanafu: eri bonna nfuuse byonna, mu byonna byonna ndyoke ndokolenga abamu.</VERS>
      <VERS vnumber="23">Era nkola byonna olw'enjiri, ndyoke nzisenga kimu mu yo.</VERS>
      <VERS vnumber="24">Temumanyi ng'abadduka mu kuwakana baddukanira ddala bonna, naye aweebwako empeera omu? Muddukenga bwe mutyo mulyoke muweebwe.</VERS>
      <VERS vnumber="25">Era buli muntu awakana yeegendereza mu byonna. Kale bo bakola bwe batyo balyoke baweebwe engule eryonooneka, naye ffe etayonooneka.</VERS>
      <VERS vnumber="26">Nze kyenva nziruka bwe nti, si ng'atamanyi; nnwana bwe nti si ng'akuba ebbanga:</VERS>
      <VERS vnumber="27">naye nneebonereza omubiri gwange era ngufuga: mpozzi, nga maze okubuulira abalala, nze nzekka nneme okubeera atasiimibwa.</VERS>
    </CHAPTER>
    <CHAPTER cnumber="10">
      <VERS vnumber="1">Kubanga ssaagala mmwe obutategeera, ab'oluganda, bajjajjaffe bonna bwe baali wansi w'ekire, era bonna bwe baayita mu nnyanja;</VERS>
      <VERS vnumber="2">era bonna bwe baabatizibwa eri Musa mu kire ne mu nnyanja;</VERS>
      <VERS vnumber="3">era bonna ne balyanga emmere emu ey'omwoyo; era bonna ne banywanga ekyokunywa ekimu eky'omwoyo:</VERS>
      <VERS vnumber="4">kubanga baanywanga mu lwazi olw'omwoyo olwabagobereranga: n'olwazi olwo lwali Kristo.</VERS>
      <VERS vnumber="5">Naye bangi ku bo Katonda teyabasiima: kubanga baazikiririzibwa mu ddungu.</VERS>
      <VERS vnumber="6">Naye ebyo byali byakulabirako gye tuli, tulemenga okwegomba ebibi, era nga bo bwe beegomba.</VERS>
      <VERS vnumber="7">So temubanga basinza ba bifaananyi, ng'abamu ku bo: nga bwe kyawandiikibwa nti Abantu ne batuula okulya n'okunywa, ne bagolokoka okuzannya.</VERS>
      <VERS vnumber="8">Era tetwendanga, ng'abamu ku bo bwe baayenda, ne bagwa ku lunaku olumu obukumi bubiri mu enkumi ssatu.</VERS>
      <VERS vnumber="9">Era tetukemanga Mukama waffe, ng'abamu ku bo bwe baakema, emisota egyo ne gibatta.</VERS>
      <VERS vnumber="10">Era temwemulugunyanga, ng'abamu ku bo bwe beemulugunya, ne bazikirizibwa omuzikiriza.</VERS>
      <VERS vnumber="11">Naye ebyo byababaako abo okubeeranga ebyokulabirako; era byawandiikibwa olw'okutulabulanga ffe abatuukiddwako enkomerero z'emirembe.</VERS>
      <VERS vnumber="12">Kale alowooza ng'ayimiridde yeekuumenga aleme okugwa.</VERS>
      <VERS vnumber="13">Siwali kukema okubakwata okutali kwa bantu: naye Katonda mwesigwa, ataabaganyenga kukemebwa okusinga bwe muyinza; naye awamu n'okukemebwa era anassangawo n'obuddukiro; mulyoke muyinzenga okugumiikiriza.</VERS>
      <VERS vnumber="14">Kale, baganda bange, muddukenga okusinza ebifaananyi.</VERS>
      <VERS vnumber="15">Mbagamba ng'abalina amagezi; mulowooze kye njogera.</VERS>
      <VERS vnumber="16">Ekikompe eky'omukisa, kye tusabira omukisa, si kwe kusseekimu omusaayi gwa Kristo? Omugaati gwe tumenyaamenya si kwe kusseekimu omubiri gwa Kristo?</VERS>
      <VERS vnumber="17">kubanga ffe abangi tuli mugaati gumu, omubiri gumu: kubanga fenna tugabana omugaati gumu.</VERS>
      <VERS vnumber="18">Mulabe Isiraeri ow'omubiri: abalya ssaddaaka tebassa kimu na kyoto?</VERS>
      <VERS vnumber="19">Kale njogera ki? ekiweebwa eri ekifaananyi nga kintu, oba ekifaananyi nga kintu?</VERS>
      <VERS vnumber="20">Naye njogera ng'ab'amawanga bye bawaayo bawa eri balubaale, so si eri Katonda: nange ssaagala mmwe kubeeranga abasseekimu ne balubaale.</VERS>
      <VERS vnumber="21">Temuyinza kunywa ku kikompe kya Mukama waffe ne ku kikompe kya balubaale: temuyinza kugabana ku mmeeza ya Mukama waffe ne ku mmeeza ya balubaale.</VERS>
      <VERS vnumber="22">Oba Mukama waffe tumukwasa obuggya? ffe tumusinga amaanyi?</VERS>
      <VERS vnumber="23">Byonna birungi; naye ebisaana si byonna. Byonna birungi, naye ebizimba si byonna.</VERS>
      <VERS vnumber="24">Omuntu yenna tanoonyanga bibye yekka, wabula ebya munne.</VERS>
      <VERS vnumber="25">Buli kye batundanga mu katale, mukiryanga, nga temubuuzizza kigambo olw'omwoyo;</VERS>
      <VERS vnumber="26">kubanga ensi ya Mukama waffe, n'okujjula kwayo.</VERS>
      <VERS vnumber="27">Omu ku abo abatakkiriza bw'abayitanga, nammwe bwe mwagalanga okugenda; ekiteekebwanga mu maaso gammwe mukiryanga, nga temubuuzizza kigambo olw'omwoyo.</VERS>
      <VERS vnumber="28">Naye omuntu bw'abagambanga nti Kino kyaweebwa okubeera ssaddaaka, temukiryanga ku lw'oyo abuulidde, n'olw'omwoyo:</VERS>
      <VERS vnumber="29">bwe njogera omwoyo, si gugwo ggwe naye gwa mulala; kubanga eddembe lyange lwaki okusalirwa omusango n'omwoyo gw'omulala?</VERS>
      <VERS vnumber="30">Nze bwe ndya n'okwebaza, kiki ekinvumya olw'ekyo kye nneebaza?</VERS>
      <VERS vnumber="31">Kale oba nga mulya, oba nga munywa, oba nga mukola ekigambo kyonna kyonna, mukolenga byonna olw'ekitiibwa kya Katonda.</VERS>
      <VERS vnumber="32">Temuleetanga ekyesittaza eri Abayudaaya, newakubadde eri Abayonaani, newakubadde eri ekkanisa ya Katonda:</VERS>
      <VERS vnumber="33">era nga nange bwe sinoonya magoba gange nze, wabula ag'abangi; balyoke balokoke.</VERS>
    </CHAPTER>
    <CHAPTER cnumber="11">
      <VERS vnumber="1">Mungobererenga nze, nga nange bwe ngoberera Kristo.</VERS>
      <VERS vnumber="2">Mbatendereza kubanga munjijukira mu byonna, era munyweza bye mwaweebwa nga bwe nnabibawa.</VERS>
      <VERS vnumber="3">Naye njagala mmwe okumanya ng'omutwe gwa buli musajja ye Kristo; n'omutwe gw'omukazi ye musajja; n&#8217;omutwe gwa Kristo ye Katonda.</VERS>
      <VERS vnumber="4">Buli musajja bw'asaba oba bw'abuulira, omutwe gwe nga gubikkiddwako, aswaza omutwe gwe.</VERS>
      <VERS vnumber="5">Naye buli mukazi bw'asaba oba bw'abuulira, omutwe gwe nga tegubikkiddwako, aswaza omutwe gwe: kubanga bwe bumu ddala ng'amwereddwa.</VERS>
      <VERS vnumber="6">Kuba oba ng'omukazi tabikkibwako, era asalibwenga enviiri: naye oba nga kya nsonyi omukazi okusalibwanga enviiri oba okumwebwanga, abikkibwengako.</VERS>
      <VERS vnumber="7">Kubanga omusajja tekimugwanira kubikkibwanga ku mutwe, kubanga oyo kye kifaananyi n'ekitiibwa kya Katonda: naye omukazi kye kitiibwa ky'omusajja.</VERS>
      <VERS vnumber="8">Kubanga omusajja teyava mu mukazi; wabula omukazi ye yava mu musajja:</VERS>
      <VERS vnumber="9">era kubanga omusajja teyatondebwa lwa mukazi; wabula omukazi olw'omusajja:</VERS>
      <VERS vnumber="10">kyekiva kigwanira omukazi okubangako akabonero ak'okufugibwa ku mutwe gwe olwa bamalayika.</VERS>
      <VERS vnumber="11">Era naye omukazi tabeerawo awatali musajja, era omusajja tabeerawo awatali mukazi, mu Mukama waffe.</VERS>
      <VERS vnumber="12">Kuba omukazi nga bwe yava mu musajja, era n'omusajja bw'atyo azaalibwa omukazi; naye byonna biva eri Katonda:</VERS>
      <VERS vnumber="13">Musale omusango nammwe mwekka: kisaana omukazi asabenga Katonda nga tabikkiddwako?</VERS>
      <VERS vnumber="14">Obuzaaliranwa bwokka tebubayigiriza nga omusajja bw'akuza enviiri zimuswaza?</VERS>
      <VERS vnumber="15">Naye omukazi bw'akuza enviiri; kye kitiibwa gy'ali: kubanga yaweebwa enviiri ze mu kifo ky'ekyambalo.</VERS>
      <VERS vnumber="16">Naye omuntu yenna bw'aba ng'ayagala okuleeta empaka, ffe tetulina mpisa ng'eyo, newakubadde ekkanisa za Katonda.</VERS>
      <VERS vnumber="17">Naye bwe mbalagira kino ssibatendereza, kubanga temuku&#331;&#331;aana lwa bulungi wabula olw'obubi.</VERS>
      <VERS vnumber="18">Kubanga eky'olubereberye, bwe muku&#331;&#331;aanira mu kkanisa, mpulira nga waliwo okwawukana mu mmwe; era nkikkirizaamu.</VERS>
      <VERS vnumber="19">Kubanga era n'okwesalamu kikugwanira okubanga mu mmwe, abasiimibwa balyoke balabikenga mu mmwe.</VERS>
      <VERS vnumber="20">Kale bwe muku&#331;&#331;aanira awamu, tekiyinzika kulya mmere ya Mukama waffe:</VERS>
      <VERS vnumber="21">kubanga mu kulya kwammwe buli muntu asooka munne okutoola emmere ye yekka; n'omulala alumwa enjala, n'omulala atamiira.</VERS>
      <VERS vnumber="22">Kiki ekyo? temulina nnyumba za kuliirangamu n'okunywerangamu? oba munyooma ekkanisa ya Katonda, ne muswaza abatalina nnyumba? Nnaabagamba ntya? nnaabatendereza olw'ekyo? Ssibatendereza.</VERS>
      <VERS vnumber="23">Kubanga nze nnaweebwa eri Mukama waffe era ekyo kye nnabawa mmwe, nga Mukama waffe Yesu mu kiro kiri kye yaliirwamu olukwe yatoola omugaati;</VERS>
      <VERS vnumber="24">ne yeebaza, n'agumenyamu, n'ayogera nti Guno gwe mubiri gwange oguli ku lwammwe: mukolenga bwe mutyo olw'okunjijukiranga nze.</VERS>
      <VERS vnumber="25">Era n'ekikompe bw'atyo bwe baamala okulya, ng'ayogera nti Ekikompe kino ye ndagaano empya mu musaayi gwange: mukolenga bwe mutyo buli lwe munaanywangako, olw'okunjijukiranga nze.</VERS>
      <VERS vnumber="26">Kubanga buli lwe munaalyanga ku mugaati guno ne lwe munaanywanga ku kikompe, munaayolesanga okufa kwa Mukama waffe okutuusa lw'alijja.</VERS>
      <VERS vnumber="27">Kyanaavanga azza omusango ogw'omubiri n'omusaayi gwa Mukama waffe buli anaalyanga ku mugaati aba anaanywanga ku kikompe kya Mukama waffe nga tasaanidde.</VERS>
      <VERS vnumber="28">Naye omuntu yeekeberenga yekka alyoke alyenga ku mugaati bw'atyo, era anywenga ne ku kikompe.</VERS>
      <VERS vnumber="29">Kubanga alya era anywa, alya era anywa musango gwe ye, bw'atayawula mubiri.</VERS>
      <VERS vnumber="30">Mu mmwe kyemuvudde mubeeramu abangi abanafu n'abalwadde, era bangiko abeebaka:</VERS>
      <VERS vnumber="31">Naye singa twesalira omusango ffekka, tetwandisaliddwa musango.</VERS>
      <VERS vnumber="32">Naye bwe tusalirwa omusango, tubuulirirwa Mukama waffe, tsuleme okusingibwa omusango awamu n&#8217;ensi.</VERS>
      <VERS vnumber="33">Kale, baganda bange, bwe muku&#331;&#331;gaananga okulya, mulindaganenga.</VERS>
      <VERS vnumber="34">Omuntu bw'alumwanga enjala, alyenga eka; okuku&#331;&#331;aana kwammwe kulemenga okuba okw'ensobi. N'ebirala ndibirongoosa, we ndijjira wonna.</VERS>
    </CHAPTER>
    <CHAPTER cnumber="12">
      <VERS vnumber="1">Kale nno, ab'oluganda, eby'ebirabo eby'omwoyo ssaagala mmwe obutabitegeera.</VERS>
      <VERS vnumber="2">Mumanyi bwe mwali ab'amawanga nga mwakyamizibwanga eri ebifaananyi ebitoogera, nga mukyamizibwa mu ngeri yonna.</VERS>
      <VERS vnumber="3">Kyenva mbategeeza nga siwali muntu bw'ayogera mu Mwoyo gwa Katonda agamba nti Yesu akolimiddwa; so siwali muntu ayinza okwogera nti Yesu ye Mukama waffe, wabula mu Mwoyo Omutukuvu.</VERS>
      <VERS vnumber="4">Naye waliwo enjawulo z'ebirabo, naye Omwoyo ali omu.</VERS>
      <VERS vnumber="5">Era waliwo enjawulo z'okuweereza, era Mukama waffe ali omu.</VERS>
      <VERS vnumber="6">Era waliwo enjawulo z'okukola, naye Katonda ali omu, akola byonna mu bonna.</VERS>
      <VERS vnumber="7">Naye buli muntu aweebwa okulagibwa kw'Omwoyo olw'okugasa.</VERS>
      <VERS vnumber="8">Kubanga omulala Omwoyo amuweesa ekigambo eky'amagezi; n'omulala aweebwa ekigambo eky'okutegeeranga, ku bw'Omwoyo oyo:</VERS>
      <VERS vnumber="9">omulala okukkiriza, ku bw'Omwoyo oyo; n'omulala ebirabo eby'okuwonyanga, ku bw'Omwoyo omu;</VERS>
      <VERS vnumber="10">n&#8217;omulala okukolanga eby'amagero; n'omulala okubuuliranga; n'omulala okwawulanga emyoyo: omulala engeri z'ennimi; n'omulala okuvvuunuzanga ennimi:</VERS>
      <VERS vnumber="11">naye ebyo byonna Omwoyo oyo omu ye abikola, ng'agabira buli muntu kinnoomu nga ye bw'ayagala.</VERS>
      <VERS vnumber="12">Kuba omubiri nga bwe guli ogumu ne guba n'ebitundu ebingi n'ebitundu byonna eby'omubiri, newakubadde nga bingi, gwe mubiri gumu; era ne Kristo bw'atyo.</VERS>
      <VERS vnumber="13">Kubanga mu Mwoyo omu fenna twabatizibwa okuyingira mu mubiri gumu, oba Bayudaaya oba Bayonaani, oba baddu oba ba ddembe; fenna ne tunywesebwa mu Mwoyo omu.</VERS>
      <VERS vnumber="14">Kubanga n'omubiri si kitundu kimu, naye bingi.</VERS>
      <VERS vnumber="15">Ekigere bwe kyogera nti Kubanga siri mukono, siri wa ku mubiri; olwekyo tekibeera ekitali kya ku mubiri.</VERS>
      <VERS vnumber="16">Era okutu bwe kwogera nti Kubanga siri liiso, siri wa ku mubiri; olwekyo tekubeera okutali kwa ku mubiri.</VERS>
      <VERS vnumber="17">Omubiri gwonna singa liiso, okuwulira kwandibadde wa? Gwonna singa kuwulira, okuwunyiriza kwandibadde wa?</VERS>
      <VERS vnumber="18">Naye kaakano Katonda yassaawo ebitundu buli kinnakimu mu mubiri, nga bwe yayagala.</VERS>
      <VERS vnumber="19">Era byonna singa kyali kitundu kimu, omubiri gwandibadde wa?</VERS>
      <VERS vnumber="20">Naye kaakano ebitundu biri bingi, naye omubiri gumu.</VERS>
      <VERS vnumber="21">N'eriiso teriyinza kugamba mukono nti Ggwe sikwetaaga: oba nate omutwe okugamba ebigere nti Mmwe sibeetaaga.</VERS>
      <VERS vnumber="22">Naye, ekisinga ennyo, ebitundu bino eby'omubiri ebirowoozebwa okubeera ebinafu byetaagibwa:</VERS>
      <VERS vnumber="23">n'ebyo eby'oku mubiri bye tulowooza obutaba na kitiibwa nnyo, bye twambaza ekitiibwa ekisinga obungi: n'ebitundu byaffe ebitali birungi bye bisinga okubeera n'obulungi;</VERS>
      <VERS vnumber="24">naye ebirungi byaffe tebyetaaga: naye Katonda yagattira ddala wamu omubiri, ekitundu ekyabulako ng'akiwa ekitiibwa ekisinga obungi;</VERS>
      <VERS vnumber="25">walemenga okubeera okwawula mu mubiri; naye ebitundu biyambaganenga bumu byokka na byokka.</VERS>
      <VERS vnumber="26">Era ekitundu ekimu bwe kibonaabona, ebitundu byonna bibonerabanera wamu nakyo; oba ekitundu ekimu bwe kigulumizibwa, ebitundu byonna bisanyukira wamu nakyo.</VERS>
      <VERS vnumber="27">Naye mmwe muli mubiri gwa Kristo, n'ebitundu byagwo, buli muntu.</VERS>
      <VERS vnumber="28">Era Katonda yassaawo mu kkanisa abalala, okusooka batume, ab'okubiri bannabbi, ab'okusatu bayigiriza, nate eby'amagero, nate ebirabo eby'okuwonyanga, abayambi, abafuga, aboogezi b'ennimi.</VERS>
      <VERS vnumber="29">Bonna batume? bonna bannabbi? bonna bayigiriza? bonna bakola eby'amagero?</VERS>
      <VERS vnumber="30">bonna balina ebirabo eby'okuwonyanga? bonna boogera ennimi? bonna baavvuunula?</VERS>
      <VERS vnumber="31">Naye mwegombenga ebirabo ebisinga obukulu. Era mbalaga ekkubo erisinga ennyo obulungi.</VERS>
    </CHAPTER>
    <CHAPTER cnumber="13">
      <VERS vnumber="1">Bwe njogera n'enaimi z'abantu n&#8217;eza bamalayika, naye ne ssiba na kwagala, nga nfuuse ekikomo ekivuga n'ebitaasa ebisaala.</VERS>
      <VERS vnumber="2">Era bwe mba ne bunnabbi ne ntegeera ebyama byonna n'okutegeera kwonna; era bwe mba n'okukkiriza kwonna, n'okuggyawo ne nzigyawo ensozi; naye ne ssiba na kwagala, nga ssiri kintu.</VERS>
      <VERS vnumber="3">Era bwe ngabira abaavu bye nnina byonna okubaliisanga, era bwe mpaayo omubiri gwange okwokebwa, naye ne ssiba na kwagala, nga ssiriiko kye ngasizza.</VERS>
      <VERS vnumber="4">Okwagala kugumiikiriza, kulina ekisa; okwagala tekuba na buggya; okwagala tekwekulumbaza, tekwegulumiza</VERS>
      <VERS vnumber="5">tekukola bitasaana, tekunoonya byakwo, tekunyiiga, tekusiba bubi ku mwoyo;</VERS>
      <VERS vnumber="6">tekusanyukira bitali bya butuukirivu, naye kusanyukira wamu n'amazima;</VERS>
      <VERS vnumber="7">kugumiikiriza byonna, kukkiriza byonna, kusuubira byonna, kuzibiikiriza byonna.</VERS>
      <VERS vnumber="8">Okwagala tekuggwaawo emirembe gyonna: naye oba bunnabbi, bulivaawo; oba ennimi, zirikoma; oba okutegeera, kulivaawo.</VERS>
      <VERS vnumber="9">Kubanga tutegeerako kitundu, era tulagulako kitundu:</VERS>
      <VERS vnumber="10">naye ebituukirivu bwe birijja, eby'ekitundu birivaawo.</VERS>
      <VERS vnumber="11">Bwe nnali omuto, nnayogeranga ng'omuto, nnategeeranga ng'omuto, nnalowoozanga ng'omuto: bwe nnakula, ne ndeka eby'obuto.</VERS>
      <VERS vnumber="12">Kubanga kaakano tulabira mu ndabirwamu ebitalabika bulungi; naye mu biro biri tulitunulagana n'amaaso: kaakano ntegeerako kitundu; naye mu biro biri nditegeerera ddala era nga bwe nnategeererwa ddala.</VERS>
      <VERS vnumber="13">Naye kaakano waliwo okukkiriza, okusuubira, okwagala, ebyo byonsatule; naye ku ebyo ekisinga obukulu kwagala.</VERS>
    </CHAPTER>
    <CHAPTER cnumber="14">
      <VERS vnumber="1">Mugobererenga okwagala; naye mwegombenga ebirabo eby'omwoyo, naye ekisinga mubuulirenga.</VERS>
      <VERS vnumber="2">Kubanga ayogera olulimi tayogera eri bantu, wabula Katonda; kubanga siwali awulira; naye mu mwoyo ayogera byama.</VERS>
      <VERS vnumber="3">Naye abuulira ayogera eri abantu ebizimba, n'ebisanyusa, n'ebigumya.</VERS>
      <VERS vnumber="4">Ayogera olulimi yeezimba yekka; naye abuulira azimba ekkanisa.</VERS>
      <VERS vnumber="5">Kale mbaagala mwenna mwogerenga ennimi, naye waakiri mubuulirenga: era abuulira ye asinga obukulu ayogera ennimi, wabula ng'ategeeza, ekkanisa eryoke ezimbibwe.</VERS>
      <VERS vnumber="6">Naye kaakano, ab'oluganda, oba nga ndijja gye muli nga njogera ennimi, ndibagasa ntya; bwe ssiryogera nammwe oba mu kubikkula, oba mu kutegeera, oba mu kubuulira, oba mu kuyigiriza?</VERS>
      <VERS vnumber="7">Era n'ebitali biramu, ebireeta, eddoboozi; oba ndere, oba nnanga, bwe bitaleeta kwawula mu kuvuga, kitegeerwa kitya ekifuuyibwa oba ekikubibwa?</VERS>
      <VERS vnumber="8">Kubanga n'akagombe bwe kavuga eddoboozi eritategeerekeka, ani alyeteekateeka okulwana?</VERS>
      <VERS vnumber="9">Bwe mutyo nammwe bwe mutaaleetenga mu lulimi eddoboozi eriwulikika amangu, ekyogerwa kinaategeerwanga kitya? kubanga mulyogerera mu bbanga.</VERS>
      <VERS vnumber="10">Mpozzi waliwo mu nsi engeri z'ennimi bwe ziti, so siwali ngeri eterina makulu.</VERS>
      <VERS vnumber="11">Kale bwe ssimanya makulu ga ddoboozi, ndibeera ng'ajoboja eri oyo ayogera, n'oyo ayogera alibeera ng'ajoboja eri nze.</VERS>
      <VERS vnumber="12">Bwe mutyo nammwe, kubanga mwegomba eby'omwoyo, mwagalenga okweyongera olw'okuzimba ekkanisa.</VERS>
      <VERS vnumber="13">Kale ayogera olulimi asabenga ategeezenga.</VERS>
      <VERS vnumber="14">Kubanga bwe nsaba mu lulimi, omwoyo gwange gusaba, naye amagezi gange tegabala bibala.</VERS>
      <VERS vnumber="15">Kale kiki? nnaasabyanga omwoyo, era nnaasabyanga n'amagezi, nnaayimbyanga mwoyo, era nnaayimbyanga n'amagezi.</VERS>
      <VERS vnumber="16">Kubanga bw'osaba omukisa mu mwoyo, abeera mu kifo ky'oyo atamanyi anaddangamu atya nti Amiina olw'okwebaza kwo, bw'atategeera ky'oyogedde?</VERS>
      <VERS vnumber="17">Kubanga ggwe weebaza bulungi, naye omulala tazimbibwa.</VERS>
      <VERS vnumber="18">Nneebaza Katonda, mbasinga mwenna okwoera ennimi;</VERS>
      <VERS vnumber="19">naye mu kkanisa njagala okwogeranga ebigambo bitaano n'amagezi gange, ndyoke njigirizenga n'abalala, okusinga ebigambo akakumi mu lulimi obulimi.</VERS>
      <VERS vnumber="20">Ab'oluganda, temubanga baana bato mu magezi: naye mu ttima mubeerenga baana bawere, naye mu magezi mubeerenga bakulu.</VERS>
      <VERS vnumber="21">Kyawandiikibwa mu mateeka nti Ndyogera n'abantu bano mu bantu ab'ennimi endala ne mu mimwa gya bannaggwanga; era newakubadde bwe kityo tebalimpulira, bw'ayogera Mukama.</VERS>
      <VERS vnumber="22">Ennimi kyeziva zibeera akabonero, si eri abo abakkiriza, wabula eri abatakkiriza: naye okubuulira tekubeera kabonero eri abatakkiriza wabula eri abakkiriza.</VERS>
      <VERS vnumber="23">Kale ekkanisa yonna bw'eba ng'eku&#331;&#331;aanidde wamu, bonna ne boogera ennimi, ne wayingira abatamanyi oba abatakkiriza, tebaligamba nti mulaluse?</VERS>
      <VERS vnumber="24">Naye bona bwe babuulira, ne wayingira atakkiriza oba atamanyi, anenyezebwa bonna, asalirwa bonna omusango;</VERS>
      <VERS vnumber="25">ebyama eby'omu mutima gwe birabisibwa; era bw'atyo alivuunama amaaso, n'asinza Katonda, ng'ayogera nga Katonda ali mu mmwe ddala.</VERS>
      <VERS vnumber="26">Kale kiri kitya, ab'oluganda? Bwe muku&#331;&#331;aana, buli muntu alina oluyimba, alina okuyigiriza, alina ekimubikkuliddwa, alina olulimi, alina okutegeeza. Byonna bikolebwenga olw'okuzimba.</VERS>
      <VERS vnumber="27">Omuntu bw'ayogeranga olulimi, boogerenga babiri oba nga bangi, basatu, era mu mpalo, era omu avvuunulenga:</VERS>
      <VERS vnumber="28">naye oba nga tewali avvuunula, asirikenga mu kkanisa; ayogererenga mu mmeeme ye era ne Katonda.</VERS>
      <VERS vnumber="29">Ne bannabbi boogerenga babiri oba basatu, n'abalala baawulenga.</VERS>
      <VERS vnumber="30">Naye omulala atudde bw'abikkulirwanga, eyasoose asirikenga.</VERS>
      <VERS vnumber="31">Kubanga mwenna muyinza okubuuliranga kinnoomu, bonna bayigenga, era bonna basanyusibwenga;</VERS>
      <VERS vnumber="32">n'emyoyo gya bannabbi gifugibwa bannabbi;</VERS>
      <VERS vnumber="33">kubanga Katonda si wa kuyoogaana, naye wa mirembe; nga mu kkanisa zonna ez'abatukuvu.</VERS>
      <VERS vnumber="34">Abakazi basirikenga mu kkanisa: kubanga tebalagirwa kwogera; naye bafugibwenga, era nga n'amateeka bwe googera.</VERS>
      <VERS vnumber="35">Era bwe baagalanga okuyiga ekigambo, babuulizenga babbaabwe eka: kubanga kya nsonyi omukazi okwogeranga mu kkanisa.</VERS>
      <VERS vnumber="36">Oba gye muli ekigambo kya Katonda gye kyava? oba kyatuuka eri mmwe mwekka?</VERS>
      <VERS vnumber="37">Omuntu yenna bwe yeerowoozanga okuba nnabbi oba wa mwoyo, ategeerenga bye mbawandiikira, nga kye kiragiro kya Mukama waffe.</VERS>
      <VERS vnumber="38">Naye omuntu yenna bw'atategeera, aleme okutegeera.</VERS>
      <VERS vnumber="39">Kale baganda bange, mwegombenga okubuuliranga, so temuziyizanga kwogeranga nnimi.</VERS>
      <VERS vnumber="40">Naye byonna bikolebwenga nga bwe kisaana era mu mpisa ennungi.</VERS>
    </CHAPTER>
    <CHAPTER cnumber="15">
      <VERS vnumber="1">Kale mbategeeza, ab'oluganda, enjiri gye nnababuulira, era gye mwaweebwa, era gye munywereramu,</VERS>
      <VERS vnumber="2">era gye mulokokeramu; mbategeeza ebigambo bye nnagibuuliriramu, oba nga muginyweza, wabula nga mwakkiririza bwereere.</VERS>
      <VERS vnumber="3">Kubanga nnasooka okubawa mmwe era kye nnaweebwa, nga Kristo yafa olw'ebibi byaffe ng'ebyawandiikibwa bwe byogera;</VERS>
      <VERS vnumber="4">era nga yaziikibwa; era nga yazuukizibwa ku lunaku olw'okusatu ng'ebyawandiikibwa bwe byogera;</VERS>
      <VERS vnumber="5">era nga yalabikira Keefa; n'alyoka alabikira ekkumi n'ababiri;</VERS>
      <VERS vnumber="6">n'alyoka alabikira ab'oluganda abasingawo ebitaano omulundi gumu, ku abo bangi abakyali abalamu okutuusa kaakano, naye abamu beebaka;</VERS>
      <VERS vnumber="7">n'alyoka alabikira Yakobo; n'alyoka alabikira abatume bonna;</VERS>
      <VERS vnumber="8">era oluvannyuma lwa bonna n'alabikira nange ng'omwana omusowole.</VERS>
      <VERS vnumber="9">Kubanga nze ndi muto mu batume, atasaanira kuyitibwa mutume, kubanga nnayigganyanga ekkanisa ya Katonda.</VERS>
      <VERS vnumber="10">Naye olw'ekisa kya Katonda bwe ndi bwe ndi; n'ekisa kye ekyali gye ndi tekyali kya bwereere; naye nnakola emirimu mingi okusinga bonna: naye si nze, wabula ekisa kya Katonda ekyali nange.</VERS>
      <VERS vnumber="11">Kale oba nze oba bo, bwe tutyo bwe tubuulira, era bwe mutyo bwe mwakkiriza.</VERS>
      <VERS vnumber="12">Naye Kristo bw'abuulirwa nga yazuukizibwa mu bafu, abamu mu mmwe boogera batya nga tewali kuzuukira kwa bafu?</VERS>
      <VERS vnumber="13">Naye oba nga tewali kuzuukira kwa bafu, era ne Kristo teyazuukizibwa;</VERS>
      <VERS vnumber="14">era oba nga Kristo teyazuukizibwa, kale okubuulira kwaffe tekuliimu, so n'okukkiriza kwammwe tekuliimu.</VERS>
      <VERS vnumber="15">Era naye tulabika ng'abajulirwa ab'obulimba aba Katonda; kubanga twategeeza Katonda nga yazuukiza Kristo: gw'ataazuukiza, oba ng'abafu tebazuukizibwa.</VERS>
      <VERS vnumber="16">Kuba oba ng'abafu tebazuukizibwa, era ne Kristo teyazuukizibwa:</VERS>
      <VERS vnumber="17">era oba nga Kristo teyazuukizibwa, okukkiriza kwammwe tekuliiko kye kugasa; mukyali mu bibi byammwe.</VERS>
      <VERS vnumber="18">Kale era n'abo abeebaka mu Kristo baabula.</VERS>
      <VERS vnumber="19">Oba nga mu bulamu buno bwokka mwe tubeeredde n&#8217;essuubi mu Kristo, tuli ba kusaasirwa okusinga abantu bonna.</VERS>
      <VERS vnumber="20">Naye kaakano Kristo yazuukizibwa mu bafu, gwe mwaka omubereberye ogw'abo abeebaka.</VERS>
      <VERS vnumber="21">Kubanga okufa bwe kwabaawo ku bw'omuntu, era n&#8217;okuzuukira kw'abafu kwabaawo ku bwa muntu.</VERS>
      <VERS vnumber="22">Kuba bonna nga bwe baafiira mu Adamu, era bwe batyo mu Kristo bonna mwe balifuukira abalamu.</VERS>
      <VERS vnumber="23">Naye buli muntu mu kifo kye ye: Kristo gwe mwaka omubereberye; oluvannyuma aba Kristo mu kujja kwe.</VERS>
      <VERS vnumber="24">Enkomerero n'eryoka etuuka bw'aliwaayo obwakabaka eri Katonda ye Kitaawe; bw'aliba ng'amaze okuggyawo okufuga kwonna n'amaanyi gonna n'obuyinza.</VERS>
      <VERS vnumber="25">Kubanga kimugwanira okufuganga okutuusa lw'alissa abalabe be bonna wansi w'ebigere bye.</VERS>
      <VERS vnumber="26">Omulabe ow'enkomerero aliggibwawo, kwe kufa.</VERS>
      <VERS vnumber="27">Kubanga kyawandiikibwa nti Yassa byonna wansi w'ebigere bye. Naye bw'ayogera nti Byonna byassibwa wansi, kitegeerekeka ng'oyo teyassibwa wansi eyassa byonna wansi we.</VERS>
      <VERS vnumber="28">Naye byonna bwe birimala okussibwa wansi we, era n'Omwana yennyini n'alyoka assibwa wansi w'oyo eyassa byonna wansi we, Katonda alyoke abeerenga byonna mu byonna.</VERS>
      <VERS vnumber="29">Kubanga balikola batya ababatizibwa ku lw'abafu? oba ng'abafu tebazuukizibwa ddala, kiki ekibabatizisa ku lw'abo?</VERS>
      <VERS vnumber="30">Naffe lwaki okubeera mu kabi buli kaseera?</VERS>
      <VERS vnumber="31">Nfa bulijjo, ndayidde okwenyumiriza okwo ku lwammwe, kwe ndi nakwo mu Kristo Yesu Mukama waffe.</VERS>
      <VERS vnumber="32">Oba nga nnalwana n'ensolo mu Efeso ng'omuntu obuntu, ngasibwa ntya? Oba ng'abafu tebazuukizibwa, tulye tunywe, kubanga tufa enkya.</VERS>
      <VERS vnumber="33">Temulimbwanga: Okukwana n'ababi kwonoona empisa ennungi.</VERS>
      <VERS vnumber="34">Mutamiirukukenga mu butuukirivu, so temwonoonanga; kubanga abalala tebategeera Katonda: njogedde kubakwasa nsonyi.</VERS>
      <VERS vnumber="35">Naye omuntu alyogera nti Abafu bazuukizibwa batya? era mubiri ki gwe bajja nagwo?</VERS>
      <VERS vnumber="36">Musirusiru ggwe, gy'osiga teba nnamu wabula ng'efa:</VERS>
      <VERS vnumber="37">ne gy'osiga, tosiga mubiri oguliba, wabula mpeke njereere, mpozzi ya &#331;&#331;aano, oba ya ngeri ndala;</VERS>
      <VERS vnumber="38">naye Katonda agiwa omubiri nga bw'ayagala, era buli nsigo agiwa omubiri gwayo yokka.</VERS>
      <VERS vnumber="39">Ennyama yonna si nnyama emu: naye endala ya bantu, n'endala ya nsolo, n'endala ya nnyonyi, n'endala ya byannyanja.</VERS>
      <VERS vnumber="40">Era waliwo emibiri egy'omu ggulu n'emibiri egy'omu nsi: naye ekitiibwa eky'egy'omu ggulu kirala, n'eky'egy'omu nsi kirala.</VERS>
      <VERS vnumber="41">Ekitiibwa ky'enjuba kirala, n'ekitiibwa ky'omwezi kirala, n'ekitiibwa ky'emmunyeenye kirala: kubanga emmunyeenye teyenkana na ginnaayo kitiibwa.</VERS>
      <VERS vnumber="42">Era n'okuzuukira kw'abafu bwe kutyo. Gusigibwa mu kuvunda; guzuukizibwa mu butavunda:</VERS>
      <VERS vnumber="43">gusigibwa awatali kitiibwa; guzuukizibwa mu kitiibwa; gusigibwa mu bunafu; guzuukizibwa mu maanyi:</VERS>
      <VERS vnumber="44">gusigibwa nga mubiri gwa mukka; guzuukizibwa mubiri gwa mwoyo. Oba nga waliwo omubiri gw'omukka, era waliwo n'ogw'omwoyo.</VERS>
      <VERS vnumber="45">Era bwe kityo kyawandiikibwa nti Omuntu ow'olubereberye Adamu yafuuka mukka mulamu. Adamu ow'oluvannyuma yafuuka mwoyo oguleeta obulamu.</VERS>
      <VERS vnumber="46">Naye eky'omwoyo tekisooka, wabula eky'omukka; oluvannyuma kya mwoyo.</VERS>
      <VERS vnumber="47">Omuntu ow'olubereberye yava mu nsi, wa ttaka: omuntu ow'okubiri yava mu ggulu.</VERS>
      <VERS vnumber="48">Ng'oli ow'ettaka bwe yali, era n'ab'ettaka bwe bali bwe batyo: era ng'oli ow'omu ggulu bw'ali; era n'ab'omu ggulu bwe bali batyo.</VERS>
      <VERS vnumber="49">Era nga bwe twatwala ekifaananyi ky'oli ow'ettaka, era tulitwala n'ekifaananyi ky'oli ow'omu ggulu.</VERS>
      <VERS vnumber="50">Naye kino kye njogera, ab'oluganda, ng'omubiri n'omusaayi tebiyinza kusikira bwakabaka bwa Katonda so okuvunda tekusikira butavunda.</VERS>
      <VERS vnumber="51">Laba, mbabuulira ekyama: tetulyebaka fenna, naye fenna tulifuusibwa,</VERS>
      <VERS vnumber="52">mangu ago, nga kutemya kikowe, akagombe ak'enkomerero bwe kalivuga: kubanga kalivuga, n'abafu balizuukizibwa obutavunda, naffe tulifuusibwa.</VERS>
      <VERS vnumber="53">Kubanga oguvunda guno, kigugwanira okwambala obutavunda, n'ogufa guno okwambala obutafa.</VERS>
      <VERS vnumber="54">Naye oguvunda guno bwe guliba nga gumaze okwambala obutavunda, n'ogufa guno okwambala obutafa, ekigambo ekyawandiikibwa ne kiryoka kituukirira nti Okufa kumiriddwa mu kuwangula.</VERS>
      <VERS vnumber="55">Ggwe okufa, okuwangula kwo kuli luuyi wa? Ggwe okufa, okuluma kwo kuli luuyi wa?</VERS>
      <VERS vnumber="56">Okuluma kw'okufa kye kibi; n'amaanyi g'ekibi ge mateeka:</VERS>
      <VERS vnumber="57">naye Katonda yeebazibwe, atuwanguza ffe ku bwa Mukama waffe Yesu Kristo.</VERS>
      <VERS vnumber="58">Kale, baganda bange abaagalwa, munywerenga obutasagaasagana, nga mweyongeranga bulijjo mu mulimu gwa Mukama waffe, kubanga mumanyi ng'okufuba kwammwe si kwa bwereere mu Mukama waffe.</VERS>
    </CHAPTER>
    <CHAPTER cnumber="16">
      <VERS vnumber="1">Naye okuku&#331;&#331;aanyizanga ebintu abatukuvu, nga bwe nnalagira ekkanisa ez'e Ggalatiya, nammwe mukolenga bwe mutyo.</VERS>
      <VERS vnumber="2">Ku lunaku olw'olubereberye mu ssabbiiti buli muntu mu mmwe aterekenga ewuwe nga bw'ayambiddwa, ebintu bireme okuku&#331;&#331;aanyizibwa lwe ndijja.</VERS>
      <VERS vnumber="3">Era bwe ndituuka be mulisiima mu bbaluwa abo be ndituma okutwala ekisa kyammwe mu Yerusaalemi:</VERS>
      <VERS vnumber="4">era oba nga kirinsaanira nange okugenda, baligenda nange.</VERS>
      <VERS vnumber="5">Naye ndijja gye muli bwe ndiba nga mmaze okuyita mu Makedoni; kubanga ndiyita mu Makedoni:</VERS>
      <VERS vnumber="6">naye mpozzi ndituula gye muli katono, oba n'okumala ndimalayo biro bya ttoggo byokka, mmwe mulyoke munsibirire gye ndigenda yonna.</VERS>
      <VERS vnumber="7">Kubanga ssaagala kubalaba kaakano nga mpita buyisi: kubanga nsuubira okulwayo katono gye muli, Mukama waffe bw'alikkiriza.</VERS>
      <VERS vnumber="8">Naye ndirwayo mu Efeso okutuusa ku Pentekoote;</VERS>
      <VERS vnumber="9">kubanga oluggi olunene era olw'emirimu emingi lunziguliddwawo, era abalabe bangi.</VERS>
      <VERS vnumber="10">Naye oba nga Timoseewo alijja, mulabe abeerenga gye muli awatali kutya; kubanga akola omulimu gwa Mukama waffe era nga nze:</VERS>
      <VERS vnumber="11">kale omuntu yenna tamunyoomanga. Naye mumusibirire n'emirembe, ajje gye ndi: kubanga nsuubira okumulaba awamu n'ab'oluganda.</VERS>
      <VERS vnumber="12">Naye ebya Apolo ow'oluganda, nnamwegayirira nnyo okujja gye muli awamu n'ab'oluganda: n'atayagalira ddala kujja mu kiseera kino; naye alijja bw'alifuna ebbanga.</VERS>
      <VERS vnumber="13">Mutunulenga, munywerenga mu kukkiriza, mubeerenga basajja, mubeerenga ba maanyi.</VERS>
      <VERS vnumber="14">Byonna bye mukola bikolebwenga mu kwagala.</VERS>
      <VERS vnumber="15">Naye mbeegayirira, ab'oluganda (mumanyi ennyumba ya Suteefana, nga gwe mwaka omubereberye ogw'omu Akaya, era nga beeteeseteese okuweereza abatukuvu),</VERS>
      <VERS vnumber="16">nammwe muwulirenga abali ng'abo, na buli muntu akolera awamu naffe afuba.</VERS>
      <VERS vnumber="17">Era nsanyukira okujja kwa Suteefana ne Folutunaato ne Akayiko: kubanga ebyabula ku lwammwe baabituukiriza.</VERS>
      <VERS vnumber="18">Kubanga baawummuza omwoyo gwange n'ogwammwe: kale mukkirizenga abali ng'abo.</VERS>
      <VERS vnumber="19">Ekkanisa ez'omu Asiya zibalamusizza. Akula ne Pulisika babalamusizza nnyo mu Mukama waffe; n'ekkanisa eri mu nnyumba yaabwe.</VERS>
      <VERS vnumber="20">Ab'oluganda bonna babalamusizza. Mulamusagane n'okunywegera okutukuvu.</VERS>
      <VERS vnumber="21">Kuno kwe kulamusa kwange Pawulo n'omukono gwange.</VERS>
      <VERS vnumber="22">Omuntu yenna bw'atayagalanga Mukama waffe, akolimirwenga. Mukama waffe ajja.</VERS>
      <VERS vnumber="23">Ekisa kya Mukama waffe Yesu Kristo kibeerenga nammwe.</VERS>
      <VERS vnumber="24">Okwagala kwange kubeerenga nammwe mwenna mu Kristo Yesu. Amiina.</VERS>
    </CHAPTER>
  </BIBLEBOOK>
  <BIBLEBOOK bname="2 Abakkolinso" bnumber="47">
    <CHAPTER cnumber="1">
      <VERS vnumber="1">Paulo, omutume wa Kristo Yesu olw'okwagala kwa Katonda, ne Timoseewo ow'oluganda, eri ekkanisa ya Katonda eri mu Kkolinso, awamu n'abatukuvu bonna abali mu Akaya yonna:</VERS>
      <VERS vnumber="2">ekisa kibeerenga gye muli n'emirembe ebiva eri Katonda Kitaffe ne Mukama waffe Yesu Kristo.</VERS>
      <VERS vnumber="3">Yeebazibwe Katonda era Kitaawe wa Mukama waffe Yesu Kristo, Kitaffe ow'okusaasira era Katonda ow'okusanyusa kwonna;</VERS>
      <VERS vnumber="4">atusanyusa mu buli kibonoobono kyaffe, ffe tulyoke tuyinzenga okusanyusanga abali mu kubonaabona kwonna, n'okusanyusa ffe kwe tusanyusibwa Katonda.</VERS>
      <VERS vnumber="5">Kuba ebibonyoobonyo bya Kristo nga bwe byeyongera ennyo gye tuli, era bwe kutyo n'okusanyusibwa kwaffe kweyongera nnyo ku bwa Kristo.</VERS>
      <VERS vnumber="6">Naye bwe tubonaabona, tubonaabona olw'okusanyusibwa n'okulokoka kwammwe; era bwe tusanyusibwa, tusanyusibwa olw'okusanyusibwa kwammwe, okuleeta okugumiikiriza ebibonyoobonyo ebyo naffe bye tubonyaabonyezebwa:</VERS>
      <VERS vnumber="7">era okusuubira kwaffe kunywera eri mmwe; nga tumanyi nti nga bwe mussa ekimu mu bibonyoobonyo, era bwe mutyo musse ekimu ne mu kusanyusibwa.</VERS>
      <VERS vnumber="8">Kubanga tetwagala mmwe obutategeera, ab'oluganda eby'okubonaabona kwaffe okwatubaako mu Asiya, bwe twazitoowererwa ennyo nnyini okusinga amaanyi gaffe, era n'okusuubira ne tutasuubira kuba balamu:</VERS>
      <VERS vnumber="9">era ffe bennyini twalimu okuddamu okw'okufa munda mu ffe, tuleme obwesige okubuteeka mu ffe fekka, wabula Katonda azuukiza abafu:</VERS>
      <VERS vnumber="10">eyatuwonya mu kufa okunene okwenkana awo, era anaatuwonyanga: era gwe tusuubira edda alituwonya;</VERS>
      <VERS vnumber="11">era mmwe bwe mubeera awamu ku lwaffe mu kusaba; bwe tulimala okuweebwa ekirabo olw'abantu abangi, abangi balyoke beebaze ku lwaffe.</VERS>
      <VERS vnumber="12">Kubanga okwenyumiriza kwaffe kwe kuno, okutegeeza okw'omwoyo gwaffe, nga mu butukuvu ne mu mazima ga Katonda, si mu magezi ag'omubiri wabula mu kisa kya Katonda, bwe twatambulanga mu nsi era okusinga ennyo eri mmwe.</VERS>
      <VERS vnumber="13">Kubanga tetubawandiikira birala wabula ebyo bye musoma era n'okwatula bye mwatula, era nsuubira nga munaabyatulanga okutuusa enkomerero:</VERS>
      <VERS vnumber="14">nga n'okwatula bwe mwatwatulako akatono, nti ffe tuli kwenyumiriza kwammwe, era nga nammwe bwe muli gye tuli, ku lunaku lwa Mukama waffe Yesu.</VERS>
      <VERS vnumber="15">Ne mu kusuubira kuno nnali njagala okujja gye muli edda, mulyoke muweebwe ekisa olw'okubiri;</VERS>
      <VERS vnumber="16">n'okuyita gye muli okugenda e Makedoni, n'okuva nate e Makedoni okujja gye muli, n'okusibirirwa mmwe okugenda e Buyudaaya.</VERS>
      <VERS vnumber="17">Kale bwe nnali njagala bwe ntyo, nnalagaalaganya? oba bye nteesa, mbiteesa kugoberera mubiri, nze okuba n'ebyo nti weewaawo, weewaawo, ate nti si weewaawo, si weewaawo?</VERS>
      <VERS vnumber="18">Naye nga Katonda bw'ali omwesigwa, ekigambo kyaffe ekiri eri mmwe si bwe kiti nti weewaawo ate nti si weewaawo.</VERS>
      <VERS vnumber="19">Kubanga Omwana wa Katonda, Yesu Kristo, ffe gwe twabuulira mu mmwe, nze ne Sirwano ne Timoseewo, teyali nti weewaawo ate nti si weewaawo, naye mu ye mwe muli weewaawo.</VERS>
      <VERS vnumber="20">Kubanga mu byonna byonna Katonda bye yasuubiza, mu oyo mwe muli weewaawo: era oyo kyava aleeta Amiina, Katonda atenderezebwe ku bwaffe.</VERS>
      <VERS vnumber="21">Naye atunyweza ffe awamu nammwe mu Kristo, era eyatufukako amafuta, ye Katonda;</VERS>
      <VERS vnumber="22">era eyatussaako akabonero, n'atuwa omusingo ogw'Omwoyo mu mitima gyaffe.</VERS>
      <VERS vnumber="23">Naye nze mpita Katonda okuba omujulirwa w'emmeeme yange, nga kyennava nnema okujja mu Kkolinso, kubanga nnabasaasira.</VERS>
      <VERS vnumber="24">Si kubanga tufuga okukkiriza kwammwe, naye tuli bakozi bannammwe ab'essanyu lyammwe: kubanga okukkiriza kwe kubayimiriza.</VERS>
    </CHAPTER>
    <CHAPTER cnumber="2">
      <VERS vnumber="1">Naye kino nnakimalirira mu mwoyo gwange, obutajja nate na nnaku gye muli.</VERS>
      <VERS vnumber="2">Kubanga nze bwe mbanakuwaza, kale ansanyusa ye ani wabula oyo nze gwe nnakuwaza?</VERS>
      <VERS vnumber="3">N'ekyo nnakiwandiika bwe ndijja abo baleme okunnakuwaza abagwanira okunsanyusa; kubanga nneesiga mmwe mwenna, ng'essanyu lyange lye lyammwe mwenna.</VERS>
      <VERS vnumber="4">Kubanga mu kubonaabona okungi n'okulumwa omutima nnabawandiikira n'amaziga amangi, si lwa ku banakuwaza, naye mutegeere okwagala kwe nnina eri mmwe bwe kuli okungi enyo:</VERS>
      <VERS vnumber="5">Naye omuntu bw'aba annakuwazizza, aba tannakuwazizza nze, wabula mmwe mwenna, so si mwenna, nneme okuzitowa ennyo.</VERS>
      <VERS vnumber="6">Kunaamumala ali bw'atyo okubonerezebwa okwo okw'abangi;</VERS>
      <VERS vnumber="7">kyekivudde kibagwanira mmwe okumusonyiwa obusonyiyi n'okumusanyusa, afaanana bw'atyo mpozzi aleme okumirwa ennaku ze nga ziyinze obungi.</VERS>
      <VERS vnumber="8">Kyenva mbeegayirira okunyweza okwagala eri oyo.</VERS>
      <VERS vnumber="9">Kubanga era kyennava mpandiika; ndyoke ntegeere okukemebwa kwammwe, oba nga muwulira mu bigambo byonna.</VERS>
      <VERS vnumber="10">Naye gwe musonyiwa ekigambo, nange mmusonyiwa: kubanga nange kye nsonyiye, oba nga nsonyiye, nkisonyiye ku lwammwe mu maaso ga Kristo;</VERS>
      <VERS vnumber="11">Setaani alemenga kutwekulumbalizaako: kubanga tetuli ng'abatategeera nkwe ze.</VERS>
      <VERS vnumber="12">Naye bwe nnajja mu Tulowa olw'enjiri ya Kristo, era oluggi bwe lwanzigulirwawo mu Mukama waffe,</VERS>
      <VERS vnumber="13">ssaalaba kuwummula mu mwoyo gwange, olw'obutasanga Tito muganda wange: naye ne mbasiibula ne &#331;&#331;enda mu Makedoni.</VERS>
      <VERS vnumber="14">Naye Katonda yeebazibwe, atutwala bulijjo ng'abawangula mu Kristo, n'atubikkuza evvumbe ery'okumutegeera ye mu buli kifo.</VERS>
      <VERS vnumber="15">Kubanga tuli vvumbe ddungi erya Kristo eri Katonda mu abo abalokoka ne mu bo ababula;</VERS>
      <VERS vnumber="16">eri abo ababula tuli vvumbe eriva mu kufa erireeta okufa; naye eri bali tuli vvumbe eriva mu bulamu erireeta obulamu. Era ebyo ani abiyinza?</VERS>
      <VERS vnumber="17">Kubanga tetuli nga bali abasinga obungi, abatabanguzi b'ekigambo kya Katonda;  naye olw'amazima,  naye olwa Katonda, mu maaso ga Katonda,  bwe tutyo bwe twogera mu Kristo.</VERS>
    </CHAPTER>
    <CHAPTER cnumber="3">
      <VERS vnumber="1">Tutanula nate okwetendereza fekka? oba twetaaga ebbaluwa, ng'abalala, ez'okutendereza eri mmwe, oba eziva gye muli?</VERS>
      <VERS vnumber="2">Mmwe muli bbaluwa yaffe, ewandiikiddwa mu mitima gyaffe abantu bonna gye bategeera, gye basoma;</VERS>
      <VERS vnumber="3">nga mulabisibwa okuba ebbaluwa ya Kristo, ffe gye twamuweererezaamu, etaawandiikibwa na bwino, wabula Omwoyo gwa Katonda omulamu; si ku bipande eby'amayinja, wabula ku bipande gye mitima egy'omubiri.</VERS>
      <VERS vnumber="4">Era bwe tutyo bwe twesiga Katonda ku bwa Kristo:</VERS>
      <VERS vnumber="5">si kubanga fekka tulina obuyinza, okulowooza ekigambo kyonna nga ekiva gye tuli; naye obuyinza bwaffe buva eri Katonda;</VERS>
      <VERS vnumber="6">era eyatuyinzisa ng'abaweereza b'endagaano empya; si baweereza ba nnukuta, wabula ab&#8217;omwoyo: kubanga ennukuta etta; naye omwoyo guleeta obulamu.</VERS>
      <VERS vnumber="7">Naye oba nga okuweereza okw&#8217;okufa okwali mu nnukuta, okwasalibwa ku mayinja, kwajjira mu kitiibwa, abaana ba Isiraeri n'okuyinza ne batayinza kwekaliriza maaso ga Musa olw'ekitiibwa ky&#8217;amaaso ge; ekyali kigenda akuggwaawo:</VERS>
      <VERS vnumber="8">okuweereza okw'omwoyo tekulisinga kuba na kitiibwa?</VERS>
      <VERS vnumber="9">Kuba oba ng&#8217;okuweereza  okw'omusango kye kitiibwa, okuweereza okw'obutuukirivu kweyongera nnyo okusukkiriza ekitiibwa.</VERS>
      <VERS vnumber="10">Kubanga ekyaweebwa ekitiibwa tekyakiwebwa mu kigambo kino, olw'ekitiibwa ekisinga ekyo.</VERS>
      <VERS vnumber="11">Kuba oba ng'ekyaggwaawo kyalina ekitiibwa, eky'olubeerera kisinga ennyo okuba n&#8217;ekitiibwa.</VERS>
      <VERS vnumber="12">Kale nga bwe tulina essuubi eryenkana awo, twogera n'obuvumu bungi</VERS>
      <VERS vnumber="13">so si nga Musa eyeebikkanga ku maaso ge, abaana ba Isiraeri balemenga okwekaliriza enkomerero y'ekyo ekyali kiggwaawo:</VERS>
      <VERS vnumber="14">naye amagezi gaabwe gaakakanyazibwa: kubanga n'okutuusa leero eky'okubikkako kiri kikyaliwo mu kusomebwa kw'endagaano ey'edda nga tekinnaggibwawo; ekyo kivaawo mu Kristo.</VERS>
      <VERS vnumber="15">Naye n'okutuusa leero, ebya Musa bwe bisomebwa, eky'okubikkako kiri ku mutima gwabwe.</VERS>
      <VERS vnumber="16">Naye bwe gukyukira Mukama waffe, eky'okubikkako kiggibwawo.</VERS>
      <VERS vnumber="17">Naye Mukama waffe gwe Mwoyo: era awaba Omwoyo gwa Mukama waffe we waba eddembe.</VERS>
      <VERS vnumber="18">Naye ffe fenna, bwe tumasamasa ng'endabirwamu ekitiibwa kya Mukama waffe amaaso gaffe nga gaggiddwako eky'okubikkako, tufaananyizibwa engeri eri okuva mu kitiibwa okutuuka mu kitiibwa, nga ku bwa Mukama waffe Omwoyo.</VERS>
    </CHAPTER>
    <CHAPTER cnumber="4">
      <VERS vnumber="1">Kale, kubanga tulina okuweereza okwo, nga bwe twasaasirwa, tetuddirira:</VERS>
      <VERS vnumber="2">naye twagaana eby'ensonyi ebikisibwa, nga tetutambulira mu bukuusa, so tetukyamya kigambo kya Katonda; naye olw'okulabisa amazima nga twetendereza eri omwoyo gwa buli muntu mu maaso ga Katonda.</VERS>
      <VERS vnumber="3">Naye okubikkibwako oba ng'enjiri yaffe ebikkibwako, ebikkibwako mu abo ababula:</VERS>
      <VERS vnumber="4">katonda ow'emirembe gino be yaziba amaaso g'amagezi gaabwe abatakkiriza, omusana gw'enjiri ey'ekitiibwa eya Kristo, oyo kye kifaananyi kya Katonda, gulemenga okubaakira.</VERS>
      <VERS vnumber="5">Kubanga tetwebuulira fekka, wabula Kristo Yesu nga ye Mukama waffe, naffe nga tuli baddu bammwe ku lwa Yesu.</VERS>
      <VERS vnumber="6">Kubanga Katonda ye yayogera nti Omusana gulyaka mu kizikiza, eyayaka mu mitima gyaffe, okuleeta omusana ogw'okutegeera ekitiibwa kya Katonda mu maaso ga Yesu Kristo.</VERS>
      <VERS vnumber="7">Naye obugagga obwo tuli nabwo mu bibya eby'ebbumba, amaanyi amangi ennyo galyoke gavenga eri Katonda, so si eri ffe;</VERS>
      <VERS vnumber="8">tutaayizibwa eruuyi n'eruuyi, naye tetunyigirizibwa; tweraliikirira, so si kweraliikiririra ddala:</VERS>
      <VERS vnumber="9">tuyiggayizibwa, naye tetulekebwa; tumeggebwa, naye tetuzikirira;</VERS>
      <VERS vnumber="10">bulijjo nga tutambula nga tulina mu mubiri okuttibwa kwa Yesu, era obulamu bwa Yesu bulyoke bulabisibwenga mu mubiri gwaffe.</VERS>
      <VERS vnumber="11">Kubanga ffe abalamu tuweebwayo ennaku zonna eri okufa okutulanga Yesu, era n'obulamu bwa Yesu bulyoke bulabisibwenga mu mubiri gwaffe ogufa.</VERS>
      <VERS vnumber="12">Bwe kityo okufa kukolera mu ffe, naye obulamu mu mmwe.</VERS>
      <VERS vnumber="13">Naye nga tulina omwoyo guli ogw'okukkiriza, nga bwe kyawandiikibwa nti Nakkiriza, kyennava njogera era naffe tukkiriza, era kyetuva twogera;</VERS>
      <VERS vnumber="14">nga tumanyi ng'oyo eyazuukiza Mukama waffe Yesu, era naffe alituzuukiza wamu ne Yesu, era alitwanjulira wamu nammwe.</VERS>
      <VERS vnumber="15">Kubanga byonna biri ku bwammwe, ekisa ekyo bwe kyeyongera olw'abangi kiryoke kyongezenga okwebaza Katonda aweebwe ekitiibwa.</VERS>
      <VERS vnumber="16">Kyetuva tulema okuddirira; naye newakubadde omuntu waffe w'okungulu ng'aggwaawo, naye omuntu waffe ow'omunda afuuka muggya bulijjo bulijjo.</VERS>
      <VERS vnumber="17">Kubanga okubonaabona kwaffe okutazitowa, okw'ekiseera ekya kaakano, kwongerayongera nnyo okutukolera ekitiibwa ekizitowa eky'emirembe n&#8217;emirembe;</VERS>
      <VERS vnumber="18">ffe nga tetutunuulira ebirabika, wabula ebitalabika: kubanga ebirabika bya kiseera; naye ebitalabika bya mirembe na mirembe.</VERS>
    </CHAPTER>
    <CHAPTER cnumber="5">
      <VERS vnumber="1">Kubanga tumanyi nti, oba ng'ennyumba yaffe ey'ensiisira ey'omu nsi eryabizibwa, tulina eyazimbibwa eva eri Katonda, ennyumba etaazimbibwa na mikono, ey'emirenbe n'emirembe, ey'omu ggulu.</VERS>
      <VERS vnumber="2">Kubanga tusindira mu eno, nga twegomba okwambazibwa ennyunba yaffe eriva mu ggulu:</VERS>
      <VERS vnumber="3">bwe tulyambazibwa, mpozzi tuleme okusangibwa nga tuli bwereere.</VERS>
      <VERS vnumber="4">Kubanga ffe abali mu nsiisira eno tusinda, nga tuzitoowererwa; si kubanga twagala okwambula, wabula okwambazibwa, ogwo ogufa gulyoke gumirwe obulamu.</VERS>
      <VERS vnumber="5">Naye eyatukolera ekyo ye Katonda, eyatuwa omusingo ogw'Omwoyo.</VERS>
      <VERS vnumber="6">Kyetuva tuguma omwoyo ennaku zonna, era tumanya nga bwe tuba mu mubiri tuba wala Mukama waffe</VERS>
      <VERS vnumber="7">(kubanga tutambula olw'okukkiriza, si lwa kulaba);</VERS>
      <VERS vnumber="8">tuguma omwoyo, era kino kye tusinga okwagala, okuba ewala omubiri n'okubeera Mukama waffe gy'ali.</VERS>
      <VERS vnumber="9">Era kyetuva tufuba, oba nga tukyali muno, oba nga tuli wala, okusiimibwa ye.</VERS>
      <VERS vnumber="10">Kubanga ffe fenna kitugwanira okulabisibwa Kristo w'alisalira emisango; buli muntu aweebwe bye yakola mu mubiri, nga bwe yakola, oba birungi oba bibi.</VERS>
      <VERS vnumber="11">Kale, bwe tumanya entiisa ya Mukama waffe, tusendasenda abantu, naye tulabisibwa eri Katonda: era nsuubira nga tulabisibwa ne mu myoyo gyammwe.</VERS>
      <VERS vnumber="12">Tetwetendereza nate eri mmwe, wabula okubawa mmwe kye munaasinziirangako okwenyumirizanga ku lwaffe, mulyoke mubenga n'eky'okubaddamu abeenyumiriza mu maaso, so si mu mutima.</VERS>
      <VERS vnumber="13">Kuba oba nga tulaluse, tulaluse eri Katonda; oba nga twegendereza, twegendereza eri mmwe.</VERS>
      <VERS vnumber="14">Kubanga okwagala kwa Kristo kutuwaliriza, nga tulowooza bwe tuti ng'omu yabafiirira bonna, bonna kyebaava bafa;</VERS>
      <VERS vnumber="15">naye yafiirira bonna, abalamu balemenga okubeera abalamu nate ku bwabwe bokka, wabula ku bw'oyo eyabafiirira n'azuukira.</VERS>
      <VERS vnumber="16">Okusooka leero kyetuva tulema okumanya omuntu yenna mu mubiri: okumanya newakubadde nga twamanya Kristo mu mubiri, naye kaakano tetukyamumanya nate bwe tutyo.</VERS>
      <VERS vnumber="17">Omuntu yenna bw'aba mu Kristo kyava abeera ekitonde ekiggya: eby'edda nga biweddewo; laba, nga bifuuse biggya.</VERS>
      <VERS vnumber="18">Naye byonna biva eri Katonda, eyatutabaganya naye yekka ku bwa Kristo, n'atuwa ffe okuweereza okw'okutabaganya; nti</VERS>
      <VERS vnumber="19">Katonda yali mu Kristo ng'atabaganya ensi naye yennyini, nga tababalira byonoono byabwe, era nga yatuteresa ffe ekigambo eky'okutabaganya.</VERS>
      <VERS vnumber="20">Kyetuva tubeera ababaka mu kifo kya Kristo, Katonda ng'afaanana ng'abeegayirira mu ffe: tubeegayirira mu kifo kya Kristo mutabagane ne Katonda.</VERS>
      <VERS vnumber="21">Ataamanya kibi, yamufuula ekibi ku lwaffe; ffe tulyoke tufuuke obutuukirivu bwa Katonda mu ye.</VERS>
    </CHAPTER>
    <CHAPTER cnumber="6">
      <VERS vnumber="1">Era bwe tukolera emirimu awamu naye tubeegayirira obutaweerwa bwereere kisa kya Katonda</VERS>
      <VERS vnumber="2">(kubanga ayogera nti Mu biro eby'okukkirizibwamu nnakuwulira, Ne ku lunaku olw'obulokozi nnakuyamba: laba, kaakano bye biro eby'okukkirizibwamu; laba, kaakano lwe lunaku olw'obulokozi):</VERS>
      <VERS vnumber="3">nga tetuleeta nkonge yonna mu kigambo kyonna, okuweereza kwaffe kulemenga okunenyezebwa;</VERS>
      <VERS vnumber="4">naye mu byonna nga twetendereza ng'abaweereza ba Katonda, mu kugumiikiriza okungi, mu bibonoobono, mu kwetaaga, mu nnaku,</VERS>
      <VERS vnumber="5">mu kukubibwa, mu kusibibwa, mu kukaayana, mu kufuba, mu kutunula, mu kusiiba;</VERS>
      <VERS vnumber="6">mu bulongoofu, mu kutegeera, mu kugumiikiriza, mu kisa, mu Mwoyo Omutukuvu, mu kwagala okutaliimu bunnanfuusi;</VERS>
      <VERS vnumber="7">mu kigambo eky'amazima, mu maanyi ga Katonda; olw'ebyokulwanyisa eby'obutuukirivu mu mukono ogwa ddyo n'ogwa kkono,</VERS>
      <VERS vnumber="8">olw'ekitiibwa n'olw'okunyoomebwa, elw'okuvumibwa n'olw'okusiimibwa; ng'abalimba, era naye ab'amazima;</VERS>
      <VERS vnumber="9">ng'abatategeerebwa, era naye abategeerebwa ennyo; ng'abafa, era, laba, tuli balamu; ng'ababonerezebwa, era ne tutattibwa;</VERS>
      <VERS vnumber="10">ng'abanakuwala, naye abasanyuka bulijjo; ng'abaavu, naye abagaggawaza abangi; ng'abatalina kintu, era naye abalina ddala byonna.</VERS>
      <VERS vnumber="11">Akamwa kaffe kaasamiddwa eri mmwe, Abakkolinso, omutima gwaffe gugaziye.</VERS>
      <VERS vnumber="12">Temufunze mu ffe, naye mufunze mu myoyo gyammwe.</VERS>
      <VERS vnumber="13">Naye mulyoke munsasule bwe mutyo (mbabuulira ng'abaana bange), nammwe mugaziwe.</VERS>
      <VERS vnumber="14">Temwegattanga na batakkiriza kubanga temwenkanankana: kubanga obutuukirivu n'obujeemu bugabana butya? oba omusana gussa kimu gutya n'ekizikiza?</VERS>
      <VERS vnumber="15">Era Kristo atabagana atya ne Beriyali? oba mugabo ki eri omukkiriza n'atali mukkiriza?</VERS>
      <VERS vnumber="16">Era yeekaalu ya Katonda yeegatta etya n'ebifaananyi? kubanga ffe tuli yeekaalu ya Katonda omulamu; nga Katonda bwe yayogera nti Nnaabeeranga mu bo, ne ntambuliranga mu bo; nange nnaabeeranga Katonda waabwe, nabo banaabeeranga bantu bange.</VERS>
      <VERS vnumber="17">Kale Muve wakati w'abo, mweyawule, bw'ayogera Mukama: So temukomanga ku kintu ekitali kirongoofu; Nange ndibasembeza.</VERS>
      <VERS vnumber="18">Era nnaabeeranga Kitammwe gye muli, Nammwe munaabeeranga gye ndi abaana ab'obulenzi n'ab'obuwala, bw'ayogera Mukama Omuyinza w'ebintu byonna.</VERS>
    </CHAPTER>
    <CHAPTER cnumber="7">
      <VERS vnumber="1">Kale bwe tulina ebyasuubizibwa ebyo, abaagalwa, twenaazengako obugwagwa bwonna obw'omubiri n'obw'omwoyo, nga tutuukiriza obutukuvu mu kutya Katonda.</VERS>
      <VERS vnumber="2">Mutukkirize: tetwonoonanga muntu yenna, tetuguliriranga muntu yenna, tetulyazaamaanyanga muntu yenna:</VERS>
      <VERS vnumber="3">Soogedde kubanenya: kubanga edda nnayogera nga muli mu mitima gyaffe okufiira awamu nammwe n'okubeera abalamu awamu nammwe.</VERS>
      <VERS vnumber="4">Njogera n'obuvumu bungi eri mmwe, nneenyumiriza nnyo ku lwammwe: njijudde nnyo essanyu, nsukkiridde okujaguza mu bibonoobono byaffe byonna.</VERS>
      <VERS vnumber="5">Kubanga era bwe twajja mu Makedoni, omubiri gwaffe ne gutalaba kuwummula n'akatono, naye ne tubonaabona eruuyi n'eruuyi; ebweru yaliyo entalo, munda mwalimu okutya.</VERS>
      <VERS vnumber="6">Naye asanyusa abawombeefu ye Katonda, n'atusanyusa ffe, olw'okujja kwa Tito;</VERS>
      <VERS vnumber="7">so si lwa kujja kwe kwokka, era naye olw'okusanyusibwa kwe yasanyusibwa mu mmwe, bwe yatubuulira okwegomba kwammwe, okunakuwala kwammwe, okunyiikira kwammwe ku lwange; nange kyennava nneeyongera okusanyuka.</VERS>
      <VERS vnumber="8">Kuba newakubadde nga nnabanakuwaza n'ebbaluwa yange, sejjusa, newakubadde nga namala okwejjusa; kubanga ndabye ng'ebbaluwa eyo yabanakuwaza, newakubadde nga yabanakuwaza kaseera.</VERS>
      <VERS vnumber="9">Kaakano nsanyuse, sisanyuse kubanga mwanakuwazibwa, naye kubanga mwanakuwala n'okwenenya ne mwenenya: kubanga mwanakuwala eri Katonda, muleme okufiirwa mu kigambo kyonna ku bwaffe.</VERS>
      <VERS vnumber="10">Kubanga okunakuwala eri Katonda kuleeta okwenenya okw'obulokozi okutejjusibwa: naye okunakuwala okw'omu nsi kuleeta okufa.</VERS>
      <VERS vnumber="11">Kubanga, laba, okunakuwala okwo eri Katonda nga kwabaleetera okufuba okungi, era n'okuwoza ensonga yammwe, era n'okusunguwala, era n'okutya, era n'okwegomba, era n'okunyiikira, era n'okuwalana eggwanga! Mu byonna mwetegeeza nga muli balongoofu mu kigambo ekyo.</VERS>
      <VERS vnumber="12">Kale newakubadde nga nnabawandiikira, ssaawandiika ku lw'oyo eyakola obubi; newakubadde ku lw'oyo eyakolwa obubi, wabula okunyiikira kwammwe ku lwaffe kulyoke kulabisibwe eri mmwe mu maaso ga Katonda.</VERS>
      <VERS vnumber="13">Kyetwava tusanyusibwa: ne mu kusanyusibwa kwaffe, ne tweyongera nnyo okusanyuka olw'essanyu lya Tito, kubanga omwoyo gwe gwawummuzibwa mmwe mwenna.</VERS>
      <VERS vnumber="14">Kuba oba nga nneenyumiriza mu kigambo kyonna ku lwammwe eri oyo, ssaakwatibwa nsonyi; naye nga bwe twababuulira byonna mu mazima, era bwe kutyo n'okwenyumiriza kwaffe eri Tito kwali kwa mazima.</VERS>
      <VERS vnumber="15">N'okwagala kwe okw'omunda kweyongera nnyo nnyini okubeera gye muli, ng'ajjukira okugonda kwammwe mwenna, bwe mwamusembeza n'okutya n'okukankana.</VERS>
      <VERS vnumber="16">Nsanyuse kubanga mu byonna nguma omwoyo mu mmwe.</VERS>
    </CHAPTER>
    <CHAPTER cnumber="8">
      <VERS vnumber="1">Era tubategeeza, ab'oluganda, ekisa kya Katonda ekyaweebwa mu kkanisa ez'e Makedoni;</VERS>
      <VERS vnumber="2">mu kubonaabona okwabakema ennyo essanyu lyabwe eryasukkirira, n'obwavu bwabwe obwayinga obungi byasukkirira mu bugagga obw'obugabi bwabwe.</VERS>
      <VERS vnumber="3">Kubanga, ntegeeza bo, baagaba bokka nga bwe baayinza era n'okusinga obuyinza bwabwe,</VERS>
      <VERS vnumber="4">nga batusaba n'okwegayirira okungi olw'ekisa ekyo n'okussa ekimu okwo mu kuweereza abatukuvu;</VERS>
      <VERS vnumber="5">so si nga bwe nnali ndowooza, naye baasooka okwewaayo bokka eri Mukama waffe, n'eri ffe mu kwagala kwa Katonda.</VERS>
      <VERS vnumber="6">Kyetwava tubuulirira Tito, nga bwe yatanula edda, era bw'atyo alyoke akituukirize era n'ekisa ekyo gye muli.</VERS>
      <VERS vnumber="7">Naye nga bwe musukkirira mu byonna, mu kukkiriza, ne mu kwogera, ne mu kutegeera, ne mu kufuba kwonna, ne mu kwagala kwammwe eri ffe, era musukkirirenga ne mu kisa ekyo.</VERS>
      <VERS vnumber="8">Soogera nga mbalagira bulagizi, wabula olw'okufuba kw'abalala nga nkema okwagala kwammwe nga kwa mazima.</VERS>
      <VERS vnumber="9">Kubanga mutegeera ekisa kya Mukama waffe Yesu Kristo, nti bwe yali omugagga, naye n'afuuka omwavu ku lwammwe, obwavu bwe bulyoke bubagaggawaze mmwe.</VERS>
      <VERS vnumber="10">Era mbagambye kye ndowooza olw'ekyo: kubanga kibasaanira mmwe, abaasooka okutanula, si kukola kwokka, era naye n'okwagala, nga mwakamala omwaka gumu.</VERS>
      <VERS vnumber="11">Naye kaakano mutuukirize n'okukola; nga bwe waaliwo okwagala amangu, era n'okutuukiriza bwe kutyo kulyoke kubeerewo, nga bwe muyinza.</VERS>
      <VERS vnumber="12">Kuba oba nga waliwo okwagala amangu, kukkirizibwa ng'omuntu bw'alina, si nga bw'atalina.</VERS>
      <VERS vnumber="13">Kubanga soogedde bwe ntyo, abalala bawummuzibwe, nammwe muteganyizibwe:</VERS>
      <VERS vnumber="14">wabula olw'okwenkanankana, okusukkirira kwammwe kuweereze okwetaaga kwabwe kaakano mu biro bino, era n'okusukkirira kwabwe kulyoke kuweereze okwetaaga kwammwe; okwenkanankana kubeerewo:</VERS>
      <VERS vnumber="15">nga bwe kyawandiikibwa nti Eyaku&#331;&#331;anyanga ennyingi, teyasigazangawo; naye eyaku&#331;&#331;aanyanga akatono, teyeetaaganga.</VERS>
      <VERS vnumber="16">Naye Katonda yeebazibwe, eyassa mu mutima gwe Tito okufuba okwo ku lwammwe.</VERS>
      <VERS vnumber="17">Kubanga okukkiriza akkirizza okubuulirira kwaffe; kubanga naye yennyini alina okufuba okungi, asitula okugenda gye muli nga yeetuma.</VERS>
      <VERS vnumber="18">Era tutuma wamu naye ow'oluganda, atenderezebwa mu njiri mu kkanisa zonna;</VERS>
      <VERS vnumber="19">so si ekyo kyokka, era so naye oyo ye yalondebwa ekkanisa okutambula naffe olw'ekisa ekyo, kye tuweereza ffe Mukama waffe aweebwe ekitiibwa, era tulage okwagala kwaffe amangu:</VERS>
      <VERS vnumber="20">nga twewala ekyo, omuntu obutatunenya olw'ekirabo kino kye tuweereza:</VERS>
      <VERS vnumber="21">kubanga tuteekateeka ebirungi, si mu maaso ga Mukama waffe mwokka, era naye ne mu maaso g'abantu.</VERS>
      <VERS vnumber="22">Era tutuma wamu nabo muganda waffe, gwe twakemanga emirundi emingi mu bigambo ebingi nga munyiikivu, naye kaakano munyiikivu nnyo okusingawo, olw'okwesiga okungi kw'alina eri mmwe.</VERS>
      <VERS vnumber="23">Omuntu bw'anaabuuzanga ebya Tito, ye assa ekimu nange era ye mukozi munnange eri mmwe; oba bya baganda baffe, be babaka ab'ekkanisa, abo kye kitiibwa kya Kristo.</VERS>
      <VERS vnumber="24">Kale mubalage mu maaso g'ekkanisa ekiraga okwagala kwammwe n'okwenyumiriza kwaffe ku lwammwe.</VERS>
    </CHAPTER>
    <CHAPTER cnumber="9">
      <VERS vnumber="1">Kubanga eby'okuweereza abatukuvu tekinneetaagisa kubibawandiikira:</VERS>
      <VERS vnumber="2">kubanga mmanyi okwagala kwammwe, kwe nneenyumiririzaamu eri ab'e Makedoni ku lwammwe, nga Akaya yaakamala omwaka gumu okweteekateeka; n'okunyiikira kwammwe kwakubiriza bangi mu bo.</VERS>
      <VERS vnumber="3">Naye ntuma ab'oluganda, okwenyumiriza kwaffe ku lwammwe kuleme okuba okw'obwereere mu kigambo ekyo; nga bwe njogedde, mulyoke mweteeketeeke:</VERS>
      <VERS vnumber="4">mpozzi ab'e Makedoni abalala bwe balijja nange, bwebalibasanga nga temweteeseteese, ffe (obutoogera mmwe) tuleme okukwatibwa ensonyi mu kusuubira okwo.</VERS>
      <VERS vnumber="5">Kyenvudde ndowooza nga ki&#331;&#331;wanidde okwegayirira ab'oluganda, bankulembere: okujja gye muli, basooke balongoose omukisa gwammwe gwe mwasuubiza edda, gulyoke gweteeketeeke, ng'omukisa, so si ng'ekisoloozebwa.</VERS>
      <VERS vnumber="6">Naye kye njogedde kino nti Asiga entono, alikungula ntono; era asiga ennyingi, alikungula nnyingi.</VERS>
      <VERS vnumber="7">Buli muntu akolenga nga bw'amaliridde mu mutima gwe; si lwa nnaku, newakubadde olw'okuwalirizibwa: kubanga Katonda ayagala oyo agaba n'essanyu.</VERS>
      <VERS vnumber="8">Era Katonda ayinza okwaza ekisa kyonna gye muli mmwe nga mulina ebibamala byonna ennaku zonna mu bigambo byonna mulyoke musukkirirenga mu bikolwa byonna ebirungi:</VERS>
      <VERS vnumber="9">nga bwe kyawandiikibwa nti Yasasaanya, yagabira abaavu; Obutuukirivu bwe bwa lubeerera emirembe gyonna.</VERS>
      <VERS vnumber="10">Era oyo awa ensigo omusizi n'emmere ey'okulya, anaabawanga, anaabongerangako ensigo zammwe; era anaayazanga ebibala eby'obutuukirivu bwammwe:</VERS>
      <VERS vnumber="11">nga mugaggawazibwa mu byonna mukolenga obugabi bwonna, obwebazisa Katonda mu ffe.</VERS>
      <VERS vnumber="12">Kubanga okugaba okw'okuweereza okwo tekujjula bujjuzi ekigera ky'ebyo abatukuvu bye beetaaga, era naye kusukkirira olw'okwebaza okungi eri Katonda;</VERS>
      <VERS vnumber="13">kubanga olw'okukemebwa kwammwe mu kuweereza kuno batendereza Katonda olw'okugonda okw'okwatula kwammwe eri enjiri ya Kristo, n'olw'obugabi bw'okugabana kwammwe eri bo n'eri bonna;</VERS>
      <VERS vnumber="14">era bo bokka nga balumirwa mmwe emyoyo mu kubasabira olw'ekisa kya Katonda ekitasingika mu mmwe:</VERS>
      <VERS vnumber="15">Katonda yeebazibwe olw'ekirabo kye ekitayogerekeka.</VERS>
    </CHAPTER>
    <CHAPTER cnumber="10">
      <VERS vnumber="1">Naye nze kennyini Pawulo mbeegayirira olw'obukkakkamu n'obuwombeefu bwa Kristo, nze gwe mutoowaza bwe mba ssiriiwo mpitibwa muzira;</VERS>
      <VERS vnumber="2">kale mbeegayirira bwegayirizi, lwe ndibaawo nneme okubalaga obuzira obwo bwe ndowooza okuba nabwo eri abalala abalowooza nga ffe tutambuIa okugobereranga omubiri.</VERS>
      <VERS vnumber="3">Kuba newakubadde nga tutambulira mu mubiri, tetulwana kugobereranga mubiri</VERS>
      <VERS vnumber="4">(kubanga ebyokulwanyisa eby'entalo zaffe si bya mubiri, naye bya maanyi eri Katonda olw'okumenya ebigo);</VERS>
      <VERS vnumber="5">nga tumenya empaka na buli kintu ekigulumivu ekikulumbazibwa okulwana n'okutegeera kwa Katonda, era nga tujeemula buli kirowoozo okuwulira Kristo;</VERS>
      <VERS vnumber="6">era nga tweteeseteese okuwalana eggwanga ku butagonda bwonna, okugonda kwammwe bwe kulituukirira.</VERS>
      <VERS vnumber="7">Mutunuulire ebintu nga bwe biri. Omuntu yenna bwe yeewulira muli nga wa Kristo yeerowooze kino nate yekka nti nga ye bw'ali owa Kristo, era naffe bwe tutyo.</VERS>
      <VERS vnumber="8">Kubanga ne bwe ndisukkirira okwenyumiriza olw'obuyinza bwaffe (Mukama waffe bwe yatuwa olw'okubazimba, so si lwa kubasuula), ssirikwatibwa nsonyi:</VERS>
      <VERS vnumber="9">nneme okufaanana ng'abatiisa n'ebbaluwa zange.</VERS>
      <VERS vnumber="10">Kubanga boogera nti Ebbaluwa ze nzibu, za maanyi; naye bw'abaawo omubiri gwe munafu, n'okwogera kwe si kintu.</VERS>
      <VERS vnumber="11">Ali bw'atyo alowooze kino nti nga bwe tuli mu bigambo mu bbaluwa nga tetuliiyo, era bwe tutyo bwe tuli mu bikolwa nga tuli eyo.</VERS>
      <VERS vnumber="12">Kubanga tetwa&#331;&#331;anga kwerowooza nga tuli ku muwendo gw'abalala ku bo abeetendereza bokka newakubadde okwegeraageranya nabo: naye bo bokka nga beegeza bokka na bokka, era nga beegeraageranya bokka na bokka, tebalina magezi.</VERS>
      <VERS vnumber="13">Naffe ffe tetulyenyumiriza okusinga ekigera kyaffe, wabula mu kigera eky'ensalo Katonda gye yatugabira okuba ekigera, era n'okutuuka ne gye muli:</VERS>
      <VERS vnumber="14">Kubanga tetukununkiriza kusinga kigera ng'abatatuuka gye muli: kubanga era twajja n'okutuuka gye muli mu njiri ya Kristo:</VERS>
      <VERS vnumber="15">nga tetwenyumiriza kusinga kigera kyaffe mu mirimu egy'abalala: naye nga tusuubira, okukkiriza kwammwe bwe kukula okugulumizibwa mu mmwe ng'ensalo yaffe bw'eri okusukkirira,</VERS>
      <VERS vnumber="16">era n'okubuulira enjiri mu bifo ebiri ewala okusinga mmwe, era obuteenyumiriza mu nsalo ey'abalala olw'ebyeteeseteese.</VERS>
      <VERS vnumber="17">Naye eyeenyumiriza yeenyumirizenga mu Mukama waffe.</VERS>
      <VERS vnumber="18">Kubanga eyeetendereza yekka si ye asiimibwa, wabula Mukama waffe gw'atendereza.</VERS>
    </CHAPTER>
    <CHAPTER cnumber="11">
      <VERS vnumber="1">Singa mungumiikirizza mu busirusiru obutono; era naye mungumiikirize.</VERS>
      <VERS vnumber="2">Kubanga mbakwatirwa obuggya bwa Katonda: kubanga nnabafumbiza bbammwe omu, ndyoke mbaleete eri Kristo nga omuwala omulongoofu.</VERS>
      <VERS vnumber="3">Naye ntidde, ng'omusota bwe gwalimbalimba Kaawa mu bukuusa bwagwo, mpozzi ebirowoozo byammwe okwonoonebwanga mu kulaba wamu ne mu bulongoofu ebiri eri Kristo.</VERS>
      <VERS vnumber="4">Kuba oyo ajja bw'abuulira Yesu omulala gwe tutaabuulira, oba bwe muweebwa omwoyo omulala gwe mutaaweebwa, oba njiri ndala, gye mutakkiriza, mukola bulungi okumugumiikiriza.</VERS>
      <VERS vnumber="5">Kubanga ndowooza nga ssisingibwa n'akatono abatume abakulu ennyo.</VERS>
      <VERS vnumber="6">Naye newakubadde nga ndi muligo mu bigambo, naye ssiri muligo mu kutegeera; naye mu byonna twakwolesa mu bantu bonna eri mmwe.</VERS>
      <VERS vnumber="7">Oba nnayonoona bwe nneetoowaza nzekka mmwe mugulumizibwe kubanga nnababuulira enjiri ya Katonda ey'obwereere?</VERS>
      <VERS vnumber="8">Nnanyaga ekkanisa endala, nga mpeebwa empeera olw'okubaweereza mmwe;</VERS>
      <VERS vnumber="9">era bwe nnabanga nammwe nga nneetaaga, ssaazitoowereranga muntu yenna; kubanga ab'oluganda bwe baava mu Makedoni, baatuukiriza ebyali bimbuze; ne mu byonna nneekuuma obutabazitoowereranga, era nneekuumanga bwe ntyo.</VERS>
      <VERS vnumber="10">Ng'amazima ga Kristo bwe gali mu nze, siwali alinziyiza okwenyumiriza okwo mu nsalo ez'e Yakaya.</VERS>
      <VERS vnumber="11">Lwaki? kubanga sibaagala? Katonda amanyi.</VERS>
      <VERS vnumber="12">Naye bwe nkola, era bwe nnaakolanga, mbaggirewo awasinziirwa abo abaagala awasinziirwa, balabike era nga ffe mu kigambo kye beenyumiririzaamu.</VERS>
      <VERS vnumber="13">Kubanga abali ng'abo be batume ab'obulimba, abakozi ab'obukuusa, abeefaananya ng'abatume ba Kristo.</VERS>
      <VERS vnumber="14">So si kya magero; kubanga ne Setaani yeefaananya nga malayika ow'omusana.</VERS>
      <VERS vnumber="15">Kale si kitalo era n'abaweereza be bwe beefaananya ng'abaweereza ab'obutuukirivu; enkomerero yaabwe eribeera ng'ebikolwa byabwe.</VERS>
      <VERS vnumber="16">Njogera nate nti Omuntu yenna aleme okundowooza nga ndi musirusiru; naye okulowooza bwe mundowooza bwe mutyo, naye munsembeze ng'omusirusiru, nange nneenyumirizeeko akatono.</VERS>
      <VERS vnumber="17">Kye njogera, sikyogera nga kigambo kya Mukama waffe, naye nga mu busirusiru, mu buvumu buno obw'okwenyumiriza.</VERS>
      <VERS vnumber="18">Kubanga bangi abeenyumiriza mu mubiri, nange nneenyumiriza.</VERS>
      <VERS vnumber="19">Kubanga mugumiikiriza n'essanyu abasirusiru, kubanga mmwe muli bagezigezi.</VERS>
      <VERS vnumber="20">Kubanga mugumiikiriza omuntu, bw'abafuula abaddu, bw'abamira, bw'abawamba, bwe yeegulumiza, bw'abakuba amaaso.</VERS>
      <VERS vnumber="21">Njogedde olw'okweswaza, ng'abanafuwala. Naye omuntu yenna ky'agumira (njogera mu busirusiru), nange nguma.</VERS>
      <VERS vnumber="22">Bo Baebbulaniya? nange. Bo Baisiraeri? nange. Bo zzadde lya Ibulayimu? nange.</VERS>
      <VERS vnumber="23">Bo baweereza ba Kristo? (njogera ng'omulalu) nze mbasinga; mu kufuba mbasukkirira, mu kusibibwa mbasukkirira, mu kukubibwa okuyingirira ennyo, mu kufa emirundi emingi.</VERS>
      <VERS vnumber="24">Eri Abayudaaya nnakubibwa emirundi etaano emiggo amakumi asatu mu mwenda.</VERS>
      <VERS vnumber="25">Emirundi esatu nnakubibwa enga, omulundi gumu nnakasuukirirwa amayinja, emirundi esatu eryato lyamenyeka, nnasula ne nsiiba mu buziba;</VERS>
      <VERS vnumber="26">mu kutambulanga emirundi emingi, mu bubi obw'emigga, mu bubi obw'abanyazi, mu bubi obuva eri eggwanga lyange, mu bubi obuva eri ab'amawanga, mu bubi obw'omu kibuga, mu bubi obw'omu ddungu, mu bubi obw'omunnyanja, mu bubi obw'ab'oluganda ab'obulimba;</VERS>
      <VERS vnumber="27">mu kufuba n'okukoowa, mu kutunulanga emirundi emingi, mu njala n'ennyonta, mu kusiibanga emirundi emingi, mu mpewo n'okubeera obwereere.</VERS>
      <VERS vnumber="28">Obutassaako bya bweru, waliwo ekinzitoowerera bulijjo bulijjo, okwerariikiriranga olw'ekkanisa zonna.</VERS>
      <VERS vnumber="29">Ani omunafu, nange bwe ssiba munafu? ani eyeesittazibwa, nange bwe ssaaka?</VERS>
      <VERS vnumber="30">Oba nga ki&#331;&#331;wanidde okwenyumiriza, nneenyumirizanga olw'eby'obunafu bwange.</VERS>
      <VERS vnumber="31">Katonda Kitaawe wa Mukama waffe Yesu, eyeebazibwa emirembe gyonna, amanyi nga ssirimba.</VERS>
      <VERS vnumber="32">Mu Ddamasiko ow&#8217;essaza owa Aleta kabaka yateega ekibuga eky'Abadamasiko, alyoke ankwate:</VERS>
      <VERS vnumber="33">ne bampisa mu ddirisa nga ndi mu kisero ku bbugwe, ne ndokoka okuva mu mikono gye.</VERS>
    </CHAPTER>
    <CHAPTER cnumber="12">
      <VERS vnumber="1">Ki&#331;&#331;wanidde okwenyumiriza, newakubadde nga tekusaana; naye ka &#331;&#331;ende mu kwolesebwa n'okubikkulirwa kwa Mukama waffe.</VERS>
      <VERS vnumber="2">Mmanyi omuntu mu Kristo, eyaakamala emyaka ekkumi n'ena (oba mu mubiri, ssimanyi; oba awatali mubiri, ssimanyi; Katonda amanyi), okutwalibwa omuntu ali bw'atyo mu ggulu ery'okusatu.</VERS>
      <VERS vnumber="3">Era, mmanyi omuntu ali bw'atyo (oba mu mubiri, oba awatali mubiri, ssimanyi; Katonda amanyi),</VERS>
      <VERS vnumber="4">bwe yatwalibwa mu lusuku lwa Katonda, n'awulira ebigambo ebitayogerekeka, ebitasaanira muntu kubyatula.</VERS>
      <VERS vnumber="5">Ku bw'omuntu ali bw'atyo nneenyumirizanga: naye ku bwange ssiryenyumiriza, wabula mu by'obunafu bwange.</VERS>
      <VERS vnumber="6">Kuba singa nayagala okwenyumirizanga, ssandibadde musirusiru; kubanga nandyogedde amazima: naye ndeka, omuntu yenna alemenga okundowooza okusinga bw'andaba oba bw'ampulira.</VERS>
      <VERS vnumber="7">N'olw'obukulu obusinga ennyo obw'ebyo ebyabikkulibwa, nnemenga okugulumizibwa ennyo, kyennava mpeebwa eriggwa mu mubiri, omubaka wa Setaani okunkubanga, nnemenga okugulumizibwa ennyo.</VERS>
      <VERS vnumber="8">Olw'ekigambo ekyo nneegayirira Mukama waffe emirundi esatu, kinveeko.</VERS>
      <VERS vnumber="9">N'a&#331;&#331;amba nti Ekisa kyange kikumala: kubanga amaanyi gange gatuukiririra mu bunafu. Kyennaavanga nneenyumiriza n'essanyu eringi olw'eby'obunafu bwange, amaanyi ga Kristo galyoke gasiisire ku nze.</VERS>
      <VERS vnumber="10">Kyenva nsanyukira eby'obunafu, okugirirwanga eky'ejo, okwetaaganga, okuyigganyizibwanga, okutegananga, okulangibwanga Kristo: kubanga bwe mba omunafu, lwe mba ow'amaanyi.</VERS>
      <VERS vnumber="11">Nfuuse musirusiru: mmwe mwampaliriza; kubanga nnagwanira okutenderezebwa mmwe; kubanga ssaasingibwa mu kigambo kyonna abatume abakulu ennyo, newakubadde nga nze siri kintu.</VERS>
      <VERS vnumber="12">Mazima obubonero obw'omutume bwakolerwanga ewammwe mu kugumiikiriza kwonna, mu bubonero n'eby'amagero n'eby'amaanyi.</VERS>
      <VERS vnumber="13">Kubanga kiki ekkanisa endala kye zaabasingiramu, wabula nze nzekka obutabazitoowereranga? munsonyiwe ekyonoono ekyo.</VERS>
      <VERS vnumber="14">Laba, omulundi ogw'okusatu kaakano nneeteeseteese okujja gye muli; so siribazitoowerera: kubanga sinoonya byammwe, wabula mmwe: kubanga tekigwanira abaana okuterekeranga abakadde, wabula abakadde okuterekeranga abaana.</VERS>
      <VERS vnumber="15">Era ndiwaayo era ndiweebwayo n'essanyu eringi olw'obulamu bwammwe. Bwe nsinga okubaagala ennyo, njagalibwa katono?</VERS>
      <VERS vnumber="16">Naye si musango, nze ssaabazitoowerera, naye, bwe nnali omugerengetanya, nabateega mu lukwe.</VERS>
      <VERS vnumber="17">Omuntu yenna gwe nnabatumira nnamufunya amagoba eri mmwe?</VERS>
      <VERS vnumber="18">Nnabuulirira Tito, ne ntuma ow'oluganda awamu naye. Tito yafuna amagoba eri mmwe? tetwatambula n'Omwoyo omu? tetwatambulira mu kisinde kimu?</VERS>
      <VERS vnumber="19">Obw'edda mulowoozezza nga ffe tubawoleza ensonga. Mu maaso ga Katonda twogerera mu Kristo. Naye byonna, abaagalwa, bya kubazimba mmwe.</VERS>
      <VERS vnumber="20">Kubanga ntidde, bwe ndijja, mpozzi okubasanga nga mufaanana nga bwe ssaagala, nange mmwe muleme okunsanga nga nfaanana nga bwe mutayagala; mpozzi okubeera eyo okuyomba, obuggya, obusungu, empaka, okulyolyoma, okugeya, okwegulumiza, okujeema;</VERS>
      <VERS vnumber="21">bwe ndijja nate, Katonda wange aleme okuntoowaza eri mmwe, nange okubanakuwalira abangi abaayonoona edda ne bateenenya obugwagwa n'obwenzi n'obukaba bwe baakola.</VERS>
    </CHAPTER>
    <CHAPTER cnumber="13">
      <VERS vnumber="1">Kaakano njija gye muli omulundi ogw'okusatu. Mu kamwa k'abajulirwa ababiri oba basatu buli kigambo kirinywera.</VERS>
      <VERS vnumber="2">Nnalaalika era ndaalika, nga bwe nnakola bwe nnali eyo omulundi ogw'okubiri, era ne kaakano bwe ntyo nga ssiriiyo, mbagamba abo abaayonoona edda n'abalala bonna, nti bwe ndijja nate, ssirisaasira;</VERS>
      <VERS vnumber="3">kubanga munoonya ekitegeeza nga Kristo ayogerera mu nze; atali munafu eri mmwe, naye alina amaanyi mu mmwe:</VERS>
      <VERS vnumber="4">kubanga yakomererwa olw'obunafu, naye mulamu olw'amaanyi ga Katonda. Kubanga naffe tuli banafu mu ye, naye tuliba balamu awamu naye olw'amaanyi ga Katonda eri mmwe.</VERS>
      <VERS vnumber="5">Mwekebere mwekka oba nga muli mu kukkiriza; mwekeme mwekka. Oba temwetegeera mwekka nga Yesu Kristo ali mu mmwe? wabula nga muli abatasiimibwa.</VERS>
      <VERS vnumber="6">Naye nsuubira nga mulitegeera nga ffe tetuli batasiimibwa.</VERS>
      <VERS vnumber="7">Era tusaba Katonda mmwe mulemenga okukola obubi bwonna; si ffe okulabika ng'abasiimibwa, wabula mmwe okukolanga obulungi ffe ne bwe tulibeera ng'abatasiimibwa.</VERS>
      <VERS vnumber="8">Kubanga tetuyinza kuziyiza mazima, wabula okugayamba.</VERS>
      <VERS vnumber="9">Kubanga tusanyuka ffe bwe tuba abanafu, nammwe bwe muba n'amaanyi: era na kino tukisaba, mmwe, okutuukirira.</VERS>
      <VERS vnumber="10">Kyenvudde mpandiika ebyo nga ssiri eyo, bwe mbeera eyo nneme okuba omukambwe, ng'obuyinza bwe buli Mukama waffe bwe yampa olw'okuzimba, so si lwa kumenya.</VERS>
      <VERS vnumber="11">Eky'enkomerero, ab'oluganda, mweraba. Mutuukirire; musanyusibwe; mulowooze bumu; mubeere n'emirembe: ne Katonda ow'okwagala n'emirembe anaabanga nammwe.</VERS>
      <VERS vnumber="12">Mulamusagane n'okunywegera okutukuvu.</VERS>
      <VERS vnumber="13">Abatukuvu bonna babalamusizza.</VERS>
      <VERS vnumber="14">Ekisa kya Mukama waffe Yesu Kristo, n'okwagala kwa Katonda, n'okusseekimu okw'Omwoyo Omutukuvu, bibeerenga nammwe mwenna.</VERS>
    </CHAPTER>
  </BIBLEBOOK>
  <BIBLEBOOK bname="Abaggalatiya" bnumber="48">
    <CHAPTER cnumber="1">
      <VERS vnumber="1">Pawulo omutume (ataava mu bantu newakubadde okuyita eri omuntu, wabula eri Yesu Kristo ne Katonda Kitaffe, eyamuzuukiza mu bafu),</VERS>
      <VERS vnumber="2">n'ab'oluganda bonna abali nange tubawandiikidde ekkanisa ez'e Ggalatiya:</VERS>
      <VERS vnumber="3">ekisa kibenga gye muli n'emirembe ebiva eri Katonda Kitaffe, ne Mukama waffe Yesu Kristo,</VERS>
      <VERS vnumber="4">eyeewaayo olw'ebibi byaffe, alyoke atuggye mu mirembe gino egiriwo emibi nga bwe yayagala Katonda era Kitaffe:</VERS>
      <VERS vnumber="5">aweebwenga ekitiibwa emirembe n'emirembe. Amiina.</VERS>
      <VERS vnumber="6">Nneewuunya kubanga musenguka mangu bwe muti eyabayita mu kisa kya Kristo okugenda eri enjiri efaanana obulala;</VERS>
      <VERS vnumber="7">si ndala, wabula abantu ababateganya, abaagala okukyusiza ddala enjiri ya Kristo.</VERS>
      <VERS vnumber="8">Naye oba nga ffe oba malayika ava mu ggulu bw'abuuliranga enjiri wabula nga bwe twababuulira, akolimirwenga.</VERS>
      <VERS vnumber="9">Nga bwe twasooka okwogera, bwe ntyo bwe njogera kaakano nate nti Omuntu bw'ababuuliranga enjiri wabula nga bwe mwaweebwa, akolimirwenga.</VERS>
      <VERS vnumber="10">Kubanga kaakano mpembera bantu nantiki Katonda? Nantiki nsala amagezi okusiimibwa abantu? Singa nnali nga nkyasiimibwa abantu, ssandibadde muddu wa Kristo.</VERS>
      <VERS vnumber="11">Kubanga mbategeeza, ab'oluganda, nti enjiri eyabuulirwa nze si ya buntu:</VERS>
      <VERS vnumber="12">kubanga nange ssaagiweebwa muntu so siyigirizibwanga, wabula mu kubikkulirwa kwa Yesu Kristo.</VERS>
      <VERS vnumber="13">Kubanga mwawulira bwe nnabanga edda mu mpisa z'Ekiyudaaya, nga nnayigganyanga ekkanisa ya Katonda awatali kigera ne nginyaga,</VERS>
      <VERS vnumber="14">ne mpitirizanga mu mpisa z'Ekiyudaaya okusinga bangi bwe twakula mu ggwanga lyaffe, nga mbakiranga okubeera n'obuggya obungi ennyo mu mpisa ze nnaweebwa bajjajjange.</VERS>
      <VERS vnumber="15">Naye Katonda bwe yasiima, eyanjawula okuva mu lubuto lwa mmange, n'ampita olw'ekisa kye,</VERS>
      <VERS vnumber="16">okubikkulira Omwana we mu nze, ndyoke mmubuulirenga mu b'amawanga; amangu ago ssaateesa na mubiri wadde na musaayi:</VERS>
      <VERS vnumber="17">so ssaayambuka Yerusaalemi eri abo abansooka okubeera abatume: naye nagenda mu Buwalabu, ne nkomawo nate mu Ddamasiko.</VERS>
      <VERS vnumber="18">Awo bwe waayitawo emyaka esatu ne nnyambuka e Yerusaalemi okulaba Keefa, ne mmalayo gy'ali ennaku kkumi na ttaano.</VERS>
      <VERS vnumber="19">Naye ssaalaba mulala ku batume wabula Yakobo muganda wa Mukama waffe.</VERS>
      <VERS vnumber="20">Kale, bye mpandiika, laba, mu maaso ga Katonda ssirimba.</VERS>
      <VERS vnumber="21">Awo ne &#331;&#331;enda mu njuyi ez'e Busuuli ne Kirukiya.</VERS>
      <VERS vnumber="22">Ne mba nga sinnaba kutegeerebwa mu maaso g'ekkanisa ez'e Buyudaaya eziri mu Kristo:</VERS>
      <VERS vnumber="23">naye ne bawuliranga buwulizi nti Eyatuyigganyanga edda kaakano abuulira okukkiriza kwe yanyaganga edda.</VERS>
      <VERS vnumber="24">ne bagulumiza Katonda ku lwange.</VERS>
    </CHAPTER>
    <CHAPTER cnumber="2">
      <VERS vnumber="1">Awo oluvannyuma, emyaka bwe gyayitawo kkumi n'ena, nalinnya e Yerusaalemi wamu ne Balunabba ne ntwala ne Tito.</VERS>
      <VERS vnumber="2">Nalinnyayo lwa kubikkulirwa; ne mbanjulira enjiri, gye mbuulira mu b'amawanga, naye mu kyama eri abo abaatenderezebwa, mpozzi nneme okugenderanga obwereere oba nga &#331;&#331;enze.</VERS>
      <VERS vnumber="3">Naye newakubadde Tito eyali awamu nange, eyali Omuyonaani, teyawalirizibwa kukomolebwa:</VERS>
      <VERS vnumber="4">naye olw'ab'oluganda ab'obulimba abaayingizibwa mu kyama, abaayingira mu kyama okuketta eddembe lyaffe lye tulina mu Kristo Yesu, okututeeka mu buddu:</VERS>
      <VERS vnumber="5">abo tetwabagonderako ssaawa n'emu okufugibwa bo; amazima g'enjiri ganywerenga gye muli.</VERS>
      <VERS vnumber="6">Naye abaatenderezebwa okuba abakulu (nga bwe bali kye kimu gye ndi; Katonda tasosola mu bantu) abaatenderezebwa aze tebannyongerako kintu:</VERS>
      <VERS vnumber="7">naye mu ngeri endala, bwe baalaba nga nnateresebwa enjiri y'abo abatali bakomole, nga Peetero ey'abakomole</VERS>
      <VERS vnumber="8">(kubanga eyakolera Peetero olw'obutume bw'abakomole ye yakolera nange olw'ab'amawanga);</VERS>
      <VERS vnumber="9">era bwe baategeera ekisa kye nnaweebwa, Yakobo ne Keefa ne Yokaana, abaatenderezebwa okuba empagi, ne batuwa omukono ogwa ddyo ogw'okussa ekimu nze ne Balunabba, ffe tugende eri ab'amawanga, bo bagende eri abakomole;</VERS>
      <VERS vnumber="10">kyokka, tujjukirenga abaavu; ekyo n'okunyiikira kye nnanyiikirira ennyo okukikolanga.</VERS>
      <VERS vnumber="11">Naye Keefa bwe yajja e Antiyokiya, nnamuwakanya nga tulabagana amaaso n'amaaso, kubanga yali mukyamu ddala.</VERS>
      <VERS vnumber="12">Kubanga olubereberye abantu nga tebannaba kujja kuva wa Yakobo, yalyanga n'ab'amawanga: naye bwe bajja, ne yeeyawula n'abaawukanako, ng'atya abakomole.</VERS>
      <VERS vnumber="13">Era n'Abayudaaya abalala bonna ne bakuusakuusa wamu naye; ne Balunabba n'okuwalulwa n'awalulwa obukuusa bwabwe.</VERS>
      <VERS vnumber="14">Naye bwe nnalaba nga tebaakwata kkubo ggolokofu mu mazima g'enjiri, ne &#331;&#331;ambira Keefa mu maaso gaabwe bonna nti Obanga ggwe bw'oli Omuyudaaya ogoberera empisa z'ab'amawanga ezitali za Kiyudaaya, owaliriza otya ab'amawanga okugobereranga empisa z'Ekiyudaaya?</VERS>
      <VERS vnumber="15">Ffe Abayudaaya ab'obuzaaliranwa abatali ba mu b'amawanga abalina ebibi,</VERS>
      <VERS vnumber="16">naye bwe tumanyi ng'omuntu taweebwa butuukirivu lwa bikolwa bya mateeka wabula olw'okukkiriza Yesu Kristo, era naffe twakkiriza Kristo Yesu, tulyoke tuweebwe obutuukirivu olw'okukkiriza Kristo, naye si lwa bikolwa bya mateeka: kubanga olw'ebikolwa eby'amateeka tewali alina omubiri aliweebwa obutuukirivu.</VERS>
      <VERS vnumber="17">Naye bwe twayagala okuweebwa obutuukirivu mu Kristo, oba nga twalabibwa naffe okuba n'ebibi, kale Kristo muweereza wa kibi? Kitalo.</VERS>
      <VERS vnumber="18">Kubanga bwe nzimba nate bye nnasuula, nneeraga nzekka okuba omwonoonyi.</VERS>
      <VERS vnumber="19">Kubanga olw'amateeka nnafa ku mateeka, ndyoke mbe omulamu eri Katonda.</VERS>
      <VERS vnumber="20">Nnakomererwa wamu ne Kristo; naye ndi mulamu; si ku bwange nate, naye Kristo ye mulamu mu nze: era obulamu bwe nnina kaakano mu mubiri, mbulina lwa kukkiriza Omwana wa Katonda eyanjagala ne yeewaayo ku lwange.</VERS>
      <VERS vnumber="21">Ssidibya kisa kya Katonda: kubanga obutuukirivu bwe buba mu mateeka, nga Kristo yafiira bwereere.</VERS>
    </CHAPTER>
    <CHAPTER cnumber="3">
      <VERS vnumber="1">Mmwe Abaggalatiya abatalina magezi, ani eyabaloga, so nga Yesu Kristo yakomererwa nga mulaba?</VERS>
      <VERS vnumber="2">Kino kyokka kye njagala mmwe okuntegeeza nti Mwaweebwa Omwoyo lwa bikolwa bya mateeka nantiki lwa kuwulira kwa kukkiriza?</VERS>
      <VERS vnumber="3">Bwe mutyo bwe mutalina magezi? Abaasookera mu Mwoyo, kaakati mutuukiririzibwa mu mubiri?</VERS>
      <VERS vnumber="4">Mwabonyaabonyezebwa ebyenkana awo bya bwereere? so nga ddala si bwereere.</VERS>
      <VERS vnumber="5">Abawa Omwoyo, akola eby'amaanyi mu mmwe, akola lwa bikolwa bya mateeka nantiki lwa kuwulira kwa ku kkiriza?</VERS>
      <VERS vnumber="6">Nga Ibulayimu bwe yakkiriza Katonda, ne kumubalirwa okubeera obutuukirivu.</VERS>
      <VERS vnumber="7">Kale mutegeere ng'abayima mu kukkiriza be baana ba Ibulayimu.</VERS>
      <VERS vnumber="8">N'ekyawandiikibwa bwe kyalaba edda Katonda bw'aliwa amawanga obutuukirivu olw&#8217;okukkiriza, ne kibuulira olubereberye Ibulayimu enjiri nti Mu ggwe amawanga gonna mmwe galiweerwa omukisa.</VERS>
      <VERS vnumber="9">Bwe kityo abayima mu kukkiriza baweerwa omukisa awamu ne Ibulayimu eyalina okukkiriza.</VERS>
      <VERS vnumber="10">Kubanga bonna abayima mu bikolwa by'amateeka, bafugibwa kikolimo: kubanga kyawandiikibwa nti Akolimiddwa buli ataabinyiikirira byonna ebyawandiikibwa mu kitabo ky'amateeka, okubikolanga.</VERS>
      <VERS vnumber="11">Era kimanyiddwa nga mu mateeka tewali aweebwa butuukirivu eri Katonda: kubanga nti Abatuukirivu baanabeeranga balamu lwa kukkiriza;</VERS>
      <VERS vnumber="12">naye amateeka tegayima mu kukkiriza; naye nti Omuntu agakola anaabeeranga mulamu mu go.</VERS>
      <VERS vnumber="13">Kristo yatununula mu kikolimo ky'amateeka, bwe yafuuka ekikolimo ku lwaffe: kubanga kyawandiikibwa nti Akolimiddwa buli awanikiddwa ku muti:</VERS>
      <VERS vnumber="14">omukisa gwa Ibulayimu gulyoke gutuuke eri amawanga mu Kristo Yesu; tulyoke tuweebwe ekyasuubizibwa eky'Omwoyo olw'okukkiriza.</VERS>
      <VERS vnumber="15">Ab'oluganda, njogera mu buntu: endagaano newakubadde nga ya muntu buntu bw'emala okunywera tewali agiggyawo newakubadde agyongerako.</VERS>
      <VERS vnumber="16">Ebyasuubizibwa byagambibwa Ibulayimu n'omuzzukulu we. Tayogera nti N'eri abazzukulu, nga bangi, naye ng'omu nti N'eri omuzzukulu wo, ye Kristo.</VERS>
      <VERS vnumber="17">Kino kye njogera nti Endagaano eyasooka okunywezebwa Katonda, amateeka agajja nga wayiseewo emyaka ebikumi bina mu asatu tegagiggyaawo n'okudibya ekyasuubizibwa.</VERS>
      <VERS vnumber="18">Kuba oba ng'obusika buva mu mateeka, nga tebuva nate mu kusuubiza: naye Katonda yabuwa Ibulayimu olw'okusuubiza,</VERS>
      <VERS vnumber="19">Kale amateeka kiki? Gassibwawo lwa kwonoona okutuusa w'alijjira omuzzukulu eyasuubizibwa, gaalagirwa bamalayika mu mikono gy'omutabaganya.</VERS>
      <VERS vnumber="20">Naye omutabaganya si w'omu; naye Katonda ye omu.</VERS>
      <VERS vnumber="21">Kale amateeka tegatabagana n'ebyasuubizibwa Katonda? Kitalo: kuba singa amateeka gaaweebwa nga ge gayinza okuleeta obulamu, ddala obutuukirivu bwandibadde mu mateeka.</VERS>
      <VERS vnumber="22">Naye ebyawandiikibwa byabisiba byonna mu bufuge bw'ekibi, abakkiriza balyoke baweebwe ekyasuubizibwa ekiva mu kukkiriza Yesu Kristo.</VERS>
      <VERS vnumber="23">Naye okukkiriza nga tekunnaba kujja, twakuumirwanga mu bufuge bwa mateeka, nga tusibibwa olw'okukkiriza okugenda okubikkulwa.</VERS>
      <VERS vnumber="24">Bwe kityo amateeka yali mutwazi waffe eri Kristo, tulyoke tuweebwe obutuukirivu olw'okukkiriza.</VERS>
      <VERS vnumber="25">Naye okukkiriza bwe kumaze okujja, tetukyali mu bufuge bwa mutwazi.</VERS>
      <VERS vnumber="26">Kubanga mmwe mwenna muli baana ba Katonda olw'okukkiriza, mu Kristo Yesu.</VERS>
      <VERS vnumber="27">Kubanga mwenna abaabatizibwa okuyingira mu Kristo, mwayambala Kristo.</VERS>
      <VERS vnumber="28">Tewali Muyudaaya, newakubadde Omuyonaani, tewali muddu newakubadde ow'eddembe, tewali musajja na mukazi: kubanga mmwe mwenna muli omu mu Kristo Yesu.</VERS>
      <VERS vnumber="29">Era mmwe bwe muli aba Kristo, kale muli zzadde lya Ibulayimu, era muli basika ng'okusuubiza bwe kwali.</VERS>
    </CHAPTER>
    <CHAPTER cnumber="4">
      <VERS vnumber="1">Naye njogera nti omusika ng'akyali muto tayawulwa na muddu n'akatono, newakubadde nga ye mukama wa byonna;</VERS>
      <VERS vnumber="2">naye afugibwa abasigire n'abawanika okutuusa entuuko kitaawe ze yalagira edda.</VERS>
      <VERS vnumber="3">Bwe tutyo naffe, bwe twabanga abato, twabanga baddu nga tufugibwa eby'olubereberye eby'omu nsi:</VERS>
      <VERS vnumber="4">naye okutuukirira kw'ebiro bwe kwatuuka, Katonda n'atuma Omwana we eyazaalibwa omukazi, eyazaalibwa ng'afugibwa amateeka,</VERS>
      <VERS vnumber="5">alyoke abanunule abaafugibwa amateeka, tulyoke tuweebwe okufuuka abaana.</VERS>
      <VERS vnumber="6">Era kubanga muli baana, Katonda yatuma Omwoyo gw'Omwana we mu mitima gyaffe; ng'akaaba nti Aba, Kitaffe.</VERS>
      <VERS vnumber="7">Bwe kityo naawe tokyali muddu, naye mwana; oba ng'oli mwana, era oli musika ku bwa Katonda.</VERS>
      <VERS vnumber="8">Naye mu nnaku ziri bwe mutaamanyanga Katonda, mwabanga baddu ba bali abatali bakatonda mu buwangwa:</VERS>
      <VERS vnumber="9">naye kaakano bwe mutegedde Katonda, oba ekisinga bwe mutegeddwa Katonda, mukyuka mutya ennyuma mu bigambo eby'olubereberye ebitalina maanyi ebinafu, ate bye mwagala okufugibwa omulundi ogw'okubiri?</VERS>
      <VERS vnumber="10">Mukwata ennaku n'emyezi n'ebiro n'emyaka.</VERS>
      <VERS vnumber="11">Mbake&#331;&#331;entererwa okutegana kwange gye muli okuba okw'obwereere.</VERS>
      <VERS vnumber="12">Mubeere nga nze, kubanga nange ndi nga mmwe, ab'oluganda mbeegayiridde. Temunnyonoonanga:</VERS>
      <VERS vnumber="13">naye mumanyi ng'olw'obunafu bw'omubiri nnababuulira enjiri omulundi ogw'olubereberye:</VERS>
      <VERS vnumber="14">era okukemebwa kwammwe okw'omu mubiri gwange temwakunyooma so temwakulondoola, naye mwanzikiriza nga malayika owa Katonda, nga Kristo Yesu.</VERS>
      <VERS vnumber="15">Kale okwetenda kwammwe kuli luuyi wa? kubanga ndi mujulirwa wammwe nti, singa kyali kiyinzika, mwandiggyeemu amaaso gammwe ne mugawa nze.</VERS>
      <VERS vnumber="16">Kale nfuuse mulabe wammwe nga mbabuulira amazima?</VERS>
      <VERS vnumber="17">Beegonza gye muli naye si bulungi; naye kye baagala kwe kubaggalira ebweru, mmwe mulyoke mwegonzenga gye bali:</VERS>
      <VERS vnumber="18">Naye kirungi abantu okwegonzanga mu bulungi ennaku zonna, naye si nze lwe mbeera nammwe lwokka.</VERS>
      <VERS vnumber="19">Abaana bange abato, abannuma nate okutuusa Kristo lw'alibumbibwa mu mmwe,</VERS>
      <VERS vnumber="20">era nnandyagadde okubeera nammwe kaakano, n'okuwaanyisa eddoboozi lyange, kubanga mbuusabuusa olw'ebigambo byammwe.</VERS>
      <VERS vnumber="21">Mumbuulire mmwe abaagala okufugibwa amateeka, temuwulira mateeka?</VERS>
      <VERS vnumber="22">Kubanga kyawandiikibwa nti Ibulayimu yalina abaana babiri, omu wa muzaana, omu wa wa ddembe.</VERS>
      <VERS vnumber="23">Naye ow'omuzaana yazaalibwa lwa mubiri; naye ow'ow'eddembe lwa kusuubiza.</VERS>
      <VERS vnumber="24">Ebyo bya lugero: kubanga abakazi abo ze ndagaano bbiri; emu eva ku lusozi Sinaayi, ezaala olw'obuddu, eyo ye Agali.</VERS>
      <VERS vnumber="25">Agali oyo lwe lusozi Sinaayi, oluli mu Buwalabu, era yenkanankana ne Yerusaalemi ekya kaakano: kubanga muddu wamu n'abaana be.</VERS>
      <VERS vnumber="26">Naye Yerusaalemi eky'omu ggulu kye ky'eddembe, ye nnyaffe.</VERS>
      <VERS vnumber="27">Kubanga kyawandiikibwa nti Sanyuka, omugumba atazaala; Baguka okwogerera waggulu, atalumwa: Kubanga abaana b'oyo eyalekebwayo bangi okusinga ab'oyo alina omusajja:</VERS>
      <VERS vnumber="28">Naye ffe, ab'oluganda, tuli baana ba kusuubiza nga Isaaka bwe yali.</VERS>
      <VERS vnumber="29">Naye nga mu biro biri eyazaalibwa olw'omubiri nga bwe yayigganya eyazaalibwa olw'Omwoyo, bwe kityo ne kaakano.</VERS>
      <VERS vnumber="30">Naye ebyawandiikibwa byogera bitya? nti Goba omuzaana n'omwana we: kubanga omwana w&#8217;omuzaana talisikira wamu n'omwana w'ow'eddembe.</VERS>
      <VERS vnumber="31">Kale, ab'oluganda, ffe tetuli ba muzaana, naye ba wa ddembe.</VERS>
    </CHAPTER>
    <CHAPTER cnumber="5">
      <VERS vnumber="1">Mu ddembe Kristo yatufuula ba ddembe: kale munywere, mulemenga okusibibwa nate mu kikoligo ky'obuddu.</VERS>
      <VERS vnumber="2">Laba, nze Pawulo mbagamba nti bwe munaakomolebwanga, Kristo talibaako ky'alibagasa.</VERS>
      <VERS vnumber="3">Era nate ntegeeza buli muntu akomolebwa nti alina ebbanja ery'okukolanga eby'amateeka byotuna.</VERS>
      <VERS vnumber="4">Mwawuliddwa eri Kristo, mmwe abaagala okuweebwa obutuukirivu mu mateeka; mugudde okuva mu kisa.</VERS>
      <VERS vnumber="5">Kubanga ffe ku bw'Omwoyo olw'okukkiriza tulindirira essuubi ery'obutuukirivu.</VERS>
      <VERS vnumber="6">Kubanga mu Kristo Yesu okukomolebwa tekulina maanyi newakubadde obutakomolebwa, wabula okukkiriza okukola olw'okwagala.</VERS>
      <VERS vnumber="7">Mwali mutambula bulungi; ani eyabaziyiza okugonderanga amazima?</VERS>
      <VERS vnumber="8">Okuwemba okwo tekwava eri oyo abayita.</VERS>
      <VERS vnumber="9">Ekizimbulukusa ekitono kizimbulukusa ekitole kyonna.</VERS>
      <VERS vnumber="10">Mbeesiga mmwe mu Mukama waffe, nti temulirowooza kigambo kirala: naye oyo abateganya alibaako omusango gwe, ne bw'aliba ani.</VERS>
      <VERS vnumber="11">Naye nze, ab'oluganda, oba nga nkyayigiriza okukomolebwa, kiki ekikyanjigganyisa? kale enkonge ey'omusalaba ng'evuddewo.</VERS>
      <VERS vnumber="12">Nnandyagadde bali abababuguutanya n'okweyawula beeyawule.</VERS>
      <VERS vnumber="13">Kubanga mmwe, ab'oluganda, mwayitibwa lwa ddembe; naye eddembe lyammwe liremenga okubeera omubiri kwe guyima, naye olw'okwagala muweerezaganenga mwekka na mwekka.</VERS>
      <VERS vnumber="14">Kubanga amateeka gonna gatuukirira mu kigambo kimu, mu kino nti Oyagalanga muntu munno nga bwe weeyagala wekka.</VERS>
      <VERS vnumber="15">Naye bwe mulumagana, bwe mulya&#331;&#331;ana, mwegenderezenga mulemenga okwemalawo mwekka na mwekka.</VERS>
      <VERS vnumber="16">Naye njogera nti Mutambulirenga mu Mwoyo, kale temuutuukirizenga kwegomba kwa mubiri.</VERS>
      <VERS vnumber="17">Kubanga omubiri gwegomba nga guwakana n'Omwoyo, n'Omwoyo nga guwakana n'omubiri; kubanga ebyo byolekanye, mulemenga okukola ebyo bye mwagala.</VERS>
      <VERS vnumber="18">Naye bwe mulu&#331;&#331;amizibwa Omwoyo, nga temufugibwa mateeka.</VERS>
      <VERS vnumber="19">Naye ebikolwa by'omubiri bya lwatu, bye bino, obwenzi, empitambi, obukaba,</VERS>
      <VERS vnumber="20">okusinza ebifaananyi, okuloga; obulabe, okuyomba; obuggya; obusungu, empaka, okweyawula, okwesalamu,</VERS>
      <VERS vnumber="21">ettima, obutamiivu, ebinyumu, n'ebiri ng'ebyo: nsooka okubabuulira ku ebyo, nga bye nnasooka okubabuulira, nti bali abakola ebiri ng'ebyo tebalisikira bwakabaka bwa Katonda.</VERS>
      <VERS vnumber="22">Naye ebibala by'Omwoyo kwe kwagala, okusanyuka, emirembe, okugumiikiriza, ekisa, obulungi, okukkiriza,</VERS>
      <VERS vnumber="23">obuwombeefu, okwegendereza: ku biri ng'ebyo tewali mateeka.</VERS>
      <VERS vnumber="24">N'abo aba Kristo Yesu baakomerera omubiri wamu n'okukwatibwa n'okwegomba kwagwo.</VERS>
      <VERS vnumber="25">Bwe tuba abalamu ku bw'Omwoyo, era tutambulenga ku bw'Omwoyo.</VERS>
      <VERS vnumber="26">Tuleme okwenyumiririzanga obwereere, nga twesunguwaza fekka na fekka, nga tukwatibwa obuggya fekka na fekka.</VERS>
    </CHAPTER>
    <CHAPTER cnumber="6">
      <VERS vnumber="1">Ab'oluganda, omuntu bw'alabibwanga ng'ayonoonye; mmwe ab'omwoyo mumulongoosenga ali bw'atyo mu mwoyo gw'obuwombeefu; nga weekuuma wekka naawe olemenga okukemebwa.</VERS>
      <VERS vnumber="2">Mubeeraganenga emigugu mwekka na mwekka, mutuukirizenga bwe mutyo etteeka lya Kristo.</VERS>
      <VERS vnumber="3">Kubanga omuntu bwe yeerowoozanga okuba ekintu, nga si kintu, nga yeerimbalimba.</VERS>
      <VERS vnumber="4">Naye buli muntu akemenga omulimu gwe ku bubwe; alyoke abeere n'okwenyumiriza ku bubwe yekka so si ku bwa mulala.</VERS>
      <VERS vnumber="5">Kubanga buli muntu alyetikka omutwalo gwe ye.</VERS>
      <VERS vnumber="6">Naye ayigirizibwanga ekigambo assenga ekimu n'oyo ayigiriza mu birungi byonna.</VERS>
      <VERS vnumber="7">Temulimbibwanga; Katonda tasekererwa: kubanga omuntu kyonna ky'asiga era ky'alikungula.</VERS>
      <VERS vnumber="8">Kubanga asigira omubiri gwe ye, alikungula mu mubiri okuvunda; naye asigira Omwoyo, alikungula mu Mwoyo obulamu obutaggwaawo.</VERS>
      <VERS vnumber="9">Tuleme okuddiriranga mu kukola obulungi: kubanga ebiro bwe birituuka, tulikungula; nga tetuzirise.</VERS>
      <VERS vnumber="10">Kale, bwe tunaalabanga ebbanga, tubakolenga obulungi bonna, naye okusinga abo abali mu nnyumba ey'okukkiriza.</VERS>
      <VERS vnumber="11">Mulabe bwe mbawandiikidde mu nnukuta ennene n'omukono gwange nze.</VERS>
      <VERS vnumber="12">Bonna abaagala okwewoomereza mu mubiri be babawaliriza okukomolebwanga; kyokka balemenga okuyigganyizibwa olw'omusalaba gwa Kristo.</VERS>
      <VERS vnumber="13">Kubanga era n'abo bennyini abakomolebwa amateeka tebagakwata; naye baagala mmwe okukomolebwanga, balyoke beenyumiririzenga ku mubiri gwammwe.</VERS>
      <VERS vnumber="14">Naye nze ssaagala kwenyumirizanga, wabula ku musalaba gwa Mukama waffe Yesu Kristo; olw'ogwo ensi ekomereddwa gye ndi, nange eri ensi.</VERS>
      <VERS vnumber="15">Kubanga okukomolebwa si kintu, newakubadde obutakomolebwa, wabula ekitonde ekiggya.</VERS>
      <VERS vnumber="16">N'abo bonna abanaatambuliranga mu tteeka eryo, emirembe gibenga ku bo, n'okusaasirwa, ne ku Isiraeri wa Katonda.</VERS>
      <VERS vnumber="17">Okutanula kaakano, omuntu yenna aleme okunteganyanga: kubanga ntwala enkovu za Yesu zisaliddwa ku mubiri gwange.</VERS>
      <VERS vnumber="18">Ekisa kya Mukama waffe Yesu Kristo kibeerenga wamu n'omwoyo gwammwe, ab'oluganda. Amiina.</VERS>
    </CHAPTER>
  </BIBLEBOOK>
  <BIBLEBOOK bname="Abaefeeso" bnumber="49">
    <CHAPTER cnumber="1">
      <VERS vnumber="1">Pawulo, omutume wa Kristo Yesu olw'okwagala kwa Katonda eri abatukuvu abali mu Efeso n'abakkiriza mu Kristo Yesu:</VERS>
      <VERS vnumber="2">ekisa kibeerenga gye muli n'emirembe ebiva eri Katonda Kitaffe ne Mukama waffe Yesu Kristo.</VERS>
      <VERS vnumber="3">Yeebazibwe Katonda Kitaawe wa Mukama waffe Yesu Kristo, eyatuwa buli mukisa gwonna ogw'Omwoyo mu bifo eby'omu ggulu mu Kristo:</VERS>
      <VERS vnumber="4">nga bwe yatulondera mu ye ng'ensi tennaba kutondebwa, ffe okubeera abatukuvu abatalina kabi mu maaso ge mu kwagala:</VERS>
      <VERS vnumber="5">bwe yatwawula edda okumufuukira abaana ku bwa Yesu Kristo, nga bwe yasiima olw'okwagala kwe,</VERS>
      <VERS vnumber="6">ekitiibwa ky'ekisa kye kiryoke kitenderezebwenga, kye yatuwa obuwa mu oyo omwagalwa:</VERS>
      <VERS vnumber="7">eyatuweesa akununulibwa kwaffe olw'omusaayi gwe, okusonyiyibwa ebyonoono byaffe, ng'obugagga obw'ekisa kye bwe buli,</VERS>
      <VERS vnumber="8">kye yasukkiriza gye tuli mu magezi gonna n'okutegeera kwonna,</VERS>
      <VERS vnumber="9">bwe yatutegeeza ekyama eky'okwagala kwe, nga bwe yasiima yekka, nga bwe yamalirira edda mu ye,</VERS>
      <VERS vnumber="10">olw'obuwanika obw'omu biro ebituukirivu, okugattira awamu byonna mu Kristo, ebiri mu ggulu n'ebiri ku nsi;</VERS>
      <VERS vnumber="11">mu oyo naffe mwe twafuukira obusika bwe twayawulibwa edda mu kumalirira kw'oyo akoza byonna nga bw'ayagala mu kuteesa kwe;</VERS>
      <VERS vnumber="12">ffe tulyoke tubeere ettendo ly'ekitiibwa kye, ffe abaasooka okusuubira mu Kristo:</VERS>
      <VERS vnumber="13">era nammwe mu ye, bwe mwawulira ekigambo eky'amazima, enjiri ey'obulokozi bwammwe, mu oyo, n'okukkiriza bwe mwakkiriza, ne muteekebwako akabonero n'Omwoyo Omutukuvu eyasuubizibwa,</VERS>
      <VERS vnumber="14">gwe musingo gw'obusika bwaffe, okutuusa envuma ya Katonda lw'erinunulibwa, ekitiibwa kye kitenderezebwe.</VERS>
      <VERS vnumber="15">Bwe nnawulira okukkiriza Mukama waffe Yesu okuli mu mmwe, era kwe mulaga eri abatukuvu bonna,</VERS>
      <VERS vnumber="16">kyenva sirekangayo kwebaza, nga mboogerako mu kusaba kwange;</VERS>
      <VERS vnumber="17">Katonda wa Mukama waffe Yesu Kristo, Kitaffe ow'ekitiibwa, abawe omwoyo ogw'amagezi n'ogw'okubikkulirwa mu kumutegeera ye;</VERS>
      <VERS vnumber="18">nga mumulisibwanga amaaso ag'omutima gwammwe, mmwe okumanya essuubi ery'okuyita kwe bwe liri, obugagga obw'ekitiibwa eky'obusika bwe mu batukuvu bwe buli,</VERS>
      <VERS vnumber="19">era obukulu obusinga ennyo obw'amaanyi ge eri ffe abakkiriza bwe buli, ng'obuyinza bw'amaanyi ge bwe bukola,</VERS>
      <VERS vnumber="20">ge yakoza mu Kristo, bwe yamuzuukiza mu bafu, n'amutuuza ku mukono gwe ogwa ddyo mu bifo eby'omu ggulu,</VERS>
      <VERS vnumber="21">waggulu nnyo okusinga okufuga kwonna n'obuyinza n'amaanyi n'obwami na buli linnya eryatulwa si mu mirembe gino gyokka naye ne mu egyo egigenda okujja:</VERS>
      <VERS vnumber="22">n'ateeka byonna wansi w'ebigere bye, n'amuteekawo okuba omutwe ku byonna eri ekkanisa,</VERS>
      <VERS vnumber="23">gwe mubiri gwe, okutuukirira ku oyo atuukiriza byonna mu byonna.</VERS>
    </CHAPTER>
    <CHAPTER cnumber="2">
      <VERS vnumber="1">Era nammwe yabazuukiza bwe mwali nga mufiiridde mu byonoono n'ebibi byammwe,</VERS>
      <VERS vnumber="2">bye mwatambulirangamu edda ng'emirembe egy'ensi eno bwe giri, okugobereranga omukulu w'obuyinza obw'omu bbanga, omwoyo ogukolera kaakano mu baana abatawulira;</VERS>
      <VERS vnumber="3">era naffe fenna be twatambulirangamu edda mu kwegomba kw'omubiri gwaffe, nga tukolanga omubiri n'ebirowoozo bye byagala, ne tubeeranga olw'obuzaaliranwa abaana b'obusungu, nga n'abalala:</VERS>
      <VERS vnumber="4">naye Katonda, kubanga ye mugagga w'ekisa, olw'okwagala kwe okungi kwe yatwagala ffe,</VERS>
      <VERS vnumber="5">era ffe bwe twali nga tufiiridde mu byonoono byaffe, yatufuula abalamu awamu ne Kristo (mwalokoka lwa kisa),</VERS>
      <VERS vnumber="6">n'atuzuukiza wamu naye, n'atutuuza wamu mu bifo eby'omu ggulu mu Kristo Yesu:</VERS>
      <VERS vnumber="7">mu mirembe egigenda okujja alyoke alage obugagga obusinga ennyo obw'ekisa kye mu bulungi obuli gye tuli mu Kristo Yesu:</VERS>
      <VERS vnumber="8">kubanga mwalokoka lwa kisa lwa kukkiriza; so tekwava gye muli: kye kirabo kya Katonda:</VERS>
      <VERS vnumber="9">tekwava mu bikolwa, amuntu yenna aleme okwenyumirizanga.</VERS>
      <VERS vnumber="10">Kubanga ffe tuli mulimu gwe, abaatonderwa mu Kristo Yesu olw'ebikolwa ebirungi, Katonda bye yasooka okuteekateeka ffe okubitambulirangamu.</VERS>
      <VERS vnumber="11">Kale mujjukire ng'edda mmwe, abaali ab'amawanga mu mubiri, Abakomole be bayita Abataakomolebwa, mu mubiri okukolebwa n'emikono;</VERS>
      <VERS vnumber="12">nga mu biro biri mwali nga muli wala ne Kristo, mwali nga mubooleddwa mu kika kya Isiraeri, era mwali bannaggwanga eri endagaano ez'okusuubiza, nga temulina kusuubira, nga temulina Katonda mu nsi.</VERS>
      <VERS vnumber="13">Naye kaakano mu Kristo Yesu mmwe abaali ewala edda musembezebwa olw'omusaayi gwa Kristo.</VERS>
      <VERS vnumber="14">Kubanga ye gye mirembe gyaffe, eyafuula byombi ekimu, n'amenyawo ekisenge ekya wakati ekyawula,</VERS>
      <VERS vnumber="15">bwe yamala okuggyawo mu mubiri gwe obulabe, tawuleti ey'ebiragiro ebiri mu mateeka; alyoke atonde mu ye yennyini abo bombi okubeera omuntu omu omuggya, okuleeta emirembe;</VERS>
      <VERS vnumber="16">era alyoke atabaganye bombi eri Katonda mu mubiri gumu olw'omusalaba, bwe yattira obulabe ku gwo:</VERS>
      <VERS vnumber="17">n'ajja n'ababuulira enjiri ey'emirembe mmwe abaali ewala, n'emirembe abaali okumpi:</VERS>
      <VERS vnumber="18">kubanga ku bw'oyo ffe fembi tulina okusembera kwaffe eri Kitaffe mu Mwoyo omu.</VERS>
      <VERS vnumber="19">Kale bwe mutyo temukyali bannaggwanga na bayise, naye muli ba kika kimu n'abatukuvu, era ba mu nnyumba ya Katonda,</VERS>
      <VERS vnumber="20">kubanga mwazimbibwa ku musingi be batume ne bannabbi, Kristo Yesu yennyini bw'ali ejjinja eddene ery'oku nsonda;</VERS>
      <VERS vnumber="21">mu oyo buli nnyumba yonna, bw'egattibwa obulungi, ekula okubeeranga yeekaalu entukuvu mu Mukama waffe;</VERS>
      <VERS vnumber="22">mu oyo era nammwe muzimbibwa wamu okubeeranga ekisulo kya Katonda mu Mwoyo.</VERS>
    </CHAPTER>
    <CHAPTER cnumber="3">
      <VERS vnumber="1">Kale nze Pawulo, omusibe wa Yesu Kristo ku lwammwe ab'amawanga, -</VERS>
      <VERS vnumber="2">oba mwawulira obuwanika obw'ekisa kya Katonda kye nnaweebwa eri mmwe;</VERS>
      <VERS vnumber="3">bwe nnategeezebwa ekyama mu kubikkulirwa, nga bwe nnawandiika edda mu bigambo ebitono,</VERS>
      <VERS vnumber="4">ebiyinza okubategeeza, bwe mubisoma, okumanya kwange mu kyama kya Kristo;</VERS>
      <VERS vnumber="5">ekitaategeezebwa mu mirembe egy'edda abaana b'abantu, nga kaakano bwe kibikkuliddwa abatume be abatukuvu ne bannabbi mu Mwoyo;</VERS>
      <VERS vnumber="6">ab'amawanga okubeera abasikira awamu, era ab'omubiri ogumu, era abassa ekimu ekyasuubizibwa mu Kristo Yesu olw'enjiri,</VERS>
      <VERS vnumber="7">gye nnafuukira omuweereza waayo, ng'ekirabo eky'ekisa kya Katonda bwe kiri kye nnaweebwa ng'okukola kw'amaanyi ge bwe kuli.</VERS>
      <VERS vnumber="8">Nze, omuto okusinga abato ab'omu batukuvu bonna, nnaweebwa ekisa kino, okubuuliranga ab&#8217;amawanga obugagga bwa Kristo obutanoonyezeka;</VERS>
      <VERS vnumber="9">n'okumulisizanga bonna balabe okugaba kw'ekyama bwe kuli, ekyakwekebwa okuva edda n'edda lyonna mu Katonda eyatonda byonna;</VERS>
      <VERS vnumber="10">kaakano abaamasaza n'ab'obuyinza mu bifo eby'omu ggulu bategeezebwe mu kkanisa amagezi amangi aga Katonda ag'engeri ennyingi,</VERS>
      <VERS vnumber="11">ng'okumalirira bwe kuli mu Kristo Yesu Mukama waffe:</VERS>
      <VERS vnumber="12">mwe tuggya obuvumu bwaffe n'okusembera n'obugumu olw'okumukkiriza ye.</VERS>
      <VERS vnumber="13">Kyenva nsaba mmwe mulemenga okuddirira olw'ebibonoobono byange ku lwammwe, ebyo kye kitiibwa kyammwe.</VERS>
      <VERS vnumber="14">Kyenva nfukaamirira Kitaffe,</VERS>
      <VERS vnumber="15">buli kika eky'omu ggulu n'eky'oku nsi kwe kiggya erinnya,</VERS>
      <VERS vnumber="16">abawe mmwe, ng'obugagga bw'ekitiibwa kye bwe buli, okunywezebwa n'amaanyi mu Mwoyo gwe mu muntu ow'omunda:</VERS>
      <VERS vnumber="17">Kristo atuulenga mu mitima g'yammwe olw'okukkiriza; mubeerenga n'emmizi munywezebwenga mu kwagala,</VERS>
      <VERS vnumber="18">mulyoke muweebwe amaanyi okukwatanga n'amagezi awamu n'abatukuvu bonna obugazi n'obuwanvu n'obugulumivu n'okugenda wansi bwe biri,</VERS>
      <VERS vnumber="19">n&#8217;okutegeera okwagala kwa Kristo okusinga okutegeerwa, mulyoke mutuukirire okutuusa okutuukirira kwonna okwa Katonda.</VERS>
      <VERS vnumber="20">Kale oyo ayinza okukola ennyo okusingira ddala byonna bye tusaba oba bye tulowooza, ng'amaanyi bwe gali agakolera mu ffe,</VERS>
      <VERS vnumber="21">aweebwenga ekitiibwa mu kkanisa ne mu Kristo Yesu okutuusa emirembe n'emirembe egitaggwaawo. Amiina.</VERS>
    </CHAPTER>
    <CHAPTER cnumber="4">
      <VERS vnumber="1">Kyenva mbeegayirira nze omusibe mu Mukama waffe okutambulanga nga bwe kusaanira okuyitibwa kwe mwayitibwa,</VERS>
      <VERS vnumber="2">n'obukkakkamu bwonna n'obuwombeefu, n'okugumiikiriza, nga muzibiikirizagananga mu kwagalana,</VERS>
      <VERS vnumber="3">nga munyiikiranga okwekuuma obumu bw'Omwoyo mu kusibibwa n'emirembe.</VERS>
      <VERS vnumber="4">Omubiri guli gumu, n'Omwoyo omu, era nga nammwe bwe mwayitibwa mu kusuubira okumu okw'okuyitibwa kwammwe;</VERS>
      <VERS vnumber="5">Mukama waffe omu, okukkiriza kumu, okubatiza kumu,</VERS>
      <VERS vnumber="6">Katonda omu, Kitaawe wa bonna, afuga byonna, ayita mu byonna, era ali mu byonna.</VERS>
      <VERS vnumber="7">Naye buli muntu mu ffe yaweebwa ekisa ng'ekigera ky'ekirabo kya Kristo bwe kiri.</VERS>
      <VERS vnumber="8">Kyava ayogera nti Bwe yalinnya waggulu, n'anyaga okunyaga, N'awa abantu ebirabo.</VERS>
      <VERS vnumber="9">(Naye ekigambo ekyo nti Yalinnya, kigamba ki wabula okugamba nti era yakka mu njuyi eza wansi ez'ensi?</VERS>
      <VERS vnumber="10">Eyakka era ye wuuyo eyalinnya waggulu ennyo okusinga eggulu lyonna, alyoke atuukirize byonna.)</VERS>
      <VERS vnumber="11">Era oyo n'awa abalala okubeera abatume, n'abalala bannabbi, n'abalala ababuulizi, n'abalala abalunda n'abayigiriza;</VERS>
      <VERS vnumber="12">olw'okutuukiriza abatukuvu, olw'omulimu ogw'okuweereza, olw'okuzimba omubiri gwa Kristo:</VERS>
      <VERS vnumber="13">okutuusa lwe tulituuka fenna mu bumu obw'okukkiriza, n'obw'okutegeera Omwana wa Katonda, lwe tulituuka okuba omuntu omukulu okutuuka mu kigera eky'obukulu obw'okutuukirira kwa Kristo:</VERS>
      <VERS vnumber="14">tulemenga okubeera nate abaana abato, nga tuyuugana nga tutwalibwanga buli mpewo ey'okuyigiriza, mu bukuusa bw'abantu, mu nkwe, olw'okugoberera okuteesa okw'obulimba;</VERS>
      <VERS vnumber="15">naye, bwe twogeranga amazima mu kwagalana, tulyoke tukule okutuuka mu ye mu byonna, gwe mutwe, Kristo;</VERS>
      <VERS vnumber="16">mu oyo omubiri gwonna bwe gugattibwa obulungi ne gunywezebwa awamu buli nnyingo ng'ereeta ebyayo, ng'okukola mu kigera okwa buli kitundu bwe kuli, omubiri gweyongera okukula olw'okwezimba mu kwagalana.</VERS>
      <VERS vnumber="17">Kyenva njogera kino ne ntegeeza mu Mukama waffe, mmwe mulemenga okutambula nate, era ng'ab'amawanga bwe batambula mu birowoozo byabwe ebitaliimu,</VERS>
      <VERS vnumber="18">nga bazikizibwa amagezi gaabwe, nga baawulibwa ku bulamu bwa Katonda olw'obutategeera obuli mu bo, olw'okukakanyala okw'omutima gwabwe;</VERS>
      <VERS vnumber="19">kubanga beerabira okulumwa, ne beewaayo mu bwenzi, okukolanga eby'obugwagwa bwonna mu kwegomba.</VERS>
      <VERS vnumber="20">Naye mmwe temwayiga bwe mutyo Kristo;</VERS>
      <VERS vnumber="21">oba nga mwamuwulira, ne muyigirizibwa mu ye ng'amazima bwe gali mu Yesu:</VERS>
      <VERS vnumber="22">mu bigambo by'empisa ez'olubereberye, mmwe okwambula omuntu ow'edda, avunda olw'okwegomba okw'obulimba;</VERS>
      <VERS vnumber="23">era okufuuka abaggya mu mwoyo ogw'ebirowoozo byammwe,</VERS>
      <VERS vnumber="24">okwambala omuntu omuggya, eyatondebwa mu kifaananyi kya Katonda mu butuukirivu ne mu butukuvu obw'amazima.</VERS>
      <VERS vnumber="25">Kale mwambule obulimba, mwogerenga amazima buli muntu ne munne: kubanga tuli bitundu bya bannaffe fekka na fekka.</VERS>
      <VERS vnumber="26">Musunguwalenga so temwonoonanga: enjuba eremenga okugwa ku busungu bwammwe:</VERS>
      <VERS vnumber="27">so temuwanga bbanga Setaani.</VERS>
      <VERS vnumber="28">Eyabbanga alemenga okubba nate: naye waakiri afubenga, ng'akola ebirungi n'emikono gye, alyoke abeerenga n'eky'okumuwa eyeetaaga.</VERS>
      <VERS vnumber="29">Buli kigambo ekivundu kireme okuvanga mu kamwa kammwe, naye ekirungi bwe kinaabangawo olw'okuzimba nga omuntu bwe yeetaaga, abawulira kibawenga ekisa.</VERS>
      <VERS vnumber="30">So temunakuwazanga Mwoyo Mutukuvu owa Katonda, eyabateesaako akabonero okutuusa olunaku olw'okununulibwa.</VERS>
      <VERS vnumber="31">Okukaawa kwonna n'obusungu n'obukambwe n'okukaayana n'okuvuma bibavengako, awamu n'ettima lyonna:</VERS>
      <VERS vnumber="32">era mubeerenga n'obulungi mwekka na mwekka, abakwatibwa ekisa, nga musonyiwagananga, era nga Katonda bwe yabasonyiwa mu Kristo.</VERS>
    </CHAPTER>
    <CHAPTER cnumber="5">
      <VERS vnumber="1">Kale mugobererenga Katonda, ng'abaana abaagalwa;</VERS>
      <VERS vnumber="2">era mutambulirenga mu kwagala, era nga Kristo bwe yabaagala mmwe, ne yeewaayo ku lwaffe okubeera ekirabo era ssaddaaka eri Katonda okubeera evvumbe eriwunya obulungi.</VERS>
      <VERS vnumber="3">Naye obwenzi n'obugwagwa bwonna n'okwegomba n'okwogerebwa tebyogerebwangako mu mmwe, nga bwe kigwanira abatukuvu</VERS>
      <VERS vnumber="4">newakubadde eby'ensonyi, newakubadde ebinyumizibwa eby'obusiru, newakubadde okubalaata, ebitasaana: naye waakiri okwebazanga.</VERS>
      <VERS vnumber="5">Kubanga ekyo mukitegeerera ddala nga tewali mwenzi, oba mugwagwa, oba eyeegomba, ye oyo asinza ebifaananyi, alina obusika mu bwakabaka bwa Kristo ne Katonda.</VERS>
      <VERS vnumber="6">Omuntu yenna tabalimbanga n'ebigambo ebitaliimu: kubanga olw'ebyo obusungu bwa Katonda bujja ku baana abatawulira.</VERS>
      <VERS vnumber="7">Kale temussanga kimu nabo;</VERS>
      <VERS vnumber="8">kubanga edda mwali kizikiza, naye kaakano muli musana mu Mukama waffe: mutambulenga ng'abaana b'omusana</VERS>
      <VERS vnumber="9">(kubanga ebibala by'omusana biri mu bulungi bwonna n'obutuukirivu n'amazima),</VERS>
      <VERS vnumber="10">nga mukeberanga Mukama waffe ky'ayagala bwe kiri;</VERS>
      <VERS vnumber="11">so temussanga kimu n'ebikolwa ebitabala eby'ekizikiza, naye waakiri mubibuulirirenga bubuulirizi;</VERS>
      <VERS vnumber="12">kubanga kya nsonyi n'okubyogerako ebyo bye bakola mu kyama.</VERS>
      <VERS vnumber="13">Naye ebigambo byonna, bwe bibuulirirwa, omusana gubirabisa: kubanga buli ekirabisibwa gwe musana.</VERS>
      <VERS vnumber="14">Kyava ayogera nti Zuukuka, ggwe eyeebase, ozuukire mu bafu, Kristo anaakwakira.</VERS>
      <VERS vnumber="15">Kale mutunule nnyo bwe mutambulanga, si ng'abatalina magezi, naye ng'abalina amagezi;</VERS>
      <VERS vnumber="16">nga mweguliranga ebbanga, kubanga ennaku zino mbi.</VERS>
      <VERS vnumber="17">Kale temubeeranga basirusiru, naye mutegeerenga Mukama waffe ky'ayagala bwe kiri.</VERS>
      <VERS vnumber="18">So temutamiiranga mwenge, kubanga mu gwo mulimu okwegayaggula, naye mujjulenga Omwoyo;</VERS>
      <VERS vnumber="19">nga mwogeragananga mu zabbuli n'ennyimba n'ebiyiiye eby'Omwoyo, nga muyimbanga, nga mumukubiranga ennanga mu mutima gwammwe Mukama waffe;</VERS>
      <VERS vnumber="20">nga mwebazanga ennaku zonna olwa byonna Katonda Kitaffe mu linnya lya Mukama waffe Yesu Kristo;</VERS>
      <VERS vnumber="21">nga muwuliragananga mu kutya Kristo.</VERS>
      <VERS vnumber="22">Abakazi, muwulirenga babbammwe, nga bwe muwulira Mukama waffe.</VERS>
      <VERS vnumber="23">Kubanga omusajja gwe mutwe gwa mukazi we, era nga Kristo bw'ali omutwe gw'ekkanisa, bw'ali omulokozi ow'omubiri yennyini.</VERS>
      <VERS vnumber="24">Naye ng'ekkanisa bw'ewulira Kristo, n'abakazi bwe batyo bawulirenga babbaabwe mu buli kigambo.</VERS>
      <VERS vnumber="25">Abasajja, mwagalenga bakazi bammwe, era nga Kristo bwe yayagala ekkanisa, ne yeewaayo ku lwayo;</VERS>
      <VERS vnumber="26">alyoke agitukuze ng'amaze okugirongoosa n'okuginaaza n'amazzi mu kigambo,</VERS>
      <VERS vnumber="27">alyoke agyereetere yennyini ekkanisa ey'ekitiibwa, nga terina bbala newakubadde olufunyiro newakubadde kyonna ekifaanana nga bino; naye ebeere entukuvu eteriiko bulema.</VERS>
      <VERS vnumber="28">Era bwe kibagwanidde bwe kityo abasajja okwagalanga bakazi baabwe bennyini ng'emibiri gyabwe bennyini. Ayagala mukazi we yennyini, yeeyagala yekka:</VERS>
      <VERS vnumber="29">kubanga tewali muntu eyali akyaye omubiri gwe yennyini, naye aguliisa, agujjaajaba, era nga Kristo bw'ajjanjaba ekkanisa;</VERS>
      <VERS vnumber="30">kubanga tuli bitundu bya mubiri gwe.</VERS>
      <VERS vnumber="31">Omuntu kyanaavaaga aleka kitaawe ne nnyina ne yeegatta ne mukazi we; nabo bombi banaabanga omubiri gumu.</VERS>
      <VERS vnumber="32">Ekyama kino kikulu: naye njogera ku Kristo n'ekkanisa.</VERS>
      <VERS vnumber="33">Naye era nammwe buli muntu ayagalenga mukazi we nga bwe yeeyagala yekka; n'omukazi atyenga bba.</VERS>
    </CHAPTER>
    <CHAPTER cnumber="6">
      <VERS vnumber="1">Abaana abato, muwulirenga abazadde bammwe mu Mukama waffe: kubanga kino kye kirungi.</VERS>
      <VERS vnumber="2">Ossangamu ekitiibwa kitaawo ne nnyoko (lye tteeka ery'olubereberye eririmu okusuubiza),</VERS>
      <VERS vnumber="3">olyoke obeerenga bulungi, era owangaalenga ennaku nnyingi ku nsi.</VERS>
      <VERS vnumber="4">Nammwe, bakitaabwe, temusunguwazanga baana bammwe: naye mubalerenga mu kukangavvulanga ne mu kubuuliriranga kwa Mukama waffe.</VERS>
      <VERS vnumber="5">Abaddu, muwulirenga bakama bammwe ab'omubiri nga mulina okutya n'okukankana, omutima gwammwe nga teguliimu bukuusa, nga Kristo;</VERS>
      <VERS vnumber="6">si nga mu kuweereza okw'okungulu, ng'abaagala okusiimibwanga abantu; naye ng'abaddu ba Kristo, nga mukolanga n'omwoyo, Katonda by'ayagala,</VERS>
      <VERS vnumber="7">nga muweerezanga n'okwagala nga Mukama waffe so si bantu:</VERS>
      <VERS vnumber="8">nga mumanyil nti buli muntu ekirungi ky'akola, ky'aliweebwa nate eri Mukama waffe, oba muddu oba wa ddembe.</VERS>
      <VERS vnumber="9">Nammwe, bakama baabwe, mubakolenga bwe mutyo, nga mulekanga okutiisa: nga mumanyi nga Mukama waabwe era owammwe ali mu ggulu, so tewali kusosola mu bantu gy'ali.</VERS>
      <VERS vnumber="10">Eky'enkomerero, mubenga n'amaanyi mu Mukama waffe ne mu buyinza obw'amaanyi ge.</VERS>
      <VERS vnumber="11">Mwambalenga ebyokulwanyisa byonna ebya Katonda, mulyoke muyinzenga okuyimirira eri enkwe za Setaani.</VERS>
      <VERS vnumber="12">Kubanga tetumeggana na musaayi na mubiri, wabula n'abaamasaza, n'ab'obuyinza, n'abafuga ensi ab'omu kizikiza kino, n'emyoyo egy'obubi mu bifo ebya waggulu.</VERS>
      <VERS vnumber="13">Kale mutwalenga ebyokulwanyisa byonna ebya Katonda, mulyoke muyinzenga okuguma ku lunaku olubi, era bwe mulimala okukola byonna, musobole okuyimirira.</VERS>
      <VERS vnumber="14">Kale muyimirirenga, nga mwesibye mu kiwato kyammwe amazima, era nga mwambadde eky'omu kifuba obutuukirivu,</VERS>
      <VERS vnumber="15">era nga munaanise mu bigere okweteekateeka okw'enjiri ey'emirembe;</VERS>
      <VERS vnumber="16">era ku ebyo byonna nga mukwatiddeko engabo ey'okukkiriza, eneebayinzisanga okuzikiza obusaale bwonna obw'omuliro obw'omubi.</VERS>
      <VERS vnumber="17">Muweebwe ne sseppewo ey'obulokovu, n'ekitala eky'Omwoyo, kye kigambo kya Katonda:</VERS>
      <VERS vnumber="18">nga musabanga buli kiseera mu Mwoyo n'okusaba n&#8217;okwegayiriranga kwonna mu kunyiikiranga kwonna n&#8217;okwegayiririranga abatukuvu bonna,</VERS>
      <VERS vnumber="19">era nange ndyoke mpeebwe okwogeranga okwasamyanga akamwa kange, okutegeezanga n'obuvumu ekyama eky'enjiri,</VERS>
      <VERS vnumber="20">gye mbeerera omubaka waayo mu lujegere; njogerenga n'obuvumu mu yo, nga bwe ki&#331;&#331;wanira okwogeranga.</VERS>
      <VERS vnumber="21">Naye nammwe mulyoke mutegeere ebifa gye ndi bwe biri, Tukiko, ow'oluganda omwagalwa era omuweereza omwesigwa mu Mukama waffe alibategeeza byonna:</VERS>
      <VERS vnumber="22">gwe mbatumidde olw'ensonga eno, mulyoke mutegeere ebifa gye tuli, era abasanyuse emitima gyammwe.</VERS>
      <VERS vnumber="23">Emirembe gibenga eri ab'oluganda, n'okwagala awamu n'okukkiriza ebiva eri Katonda Kitaffe ne Mukama waffe Yesu Kristo.</VERS>
      <VERS vnumber="24">Ekisa kibeerenga n'abo bonna abaagala Mukama waffe Yesu Kristo mu butamala.</VERS>
    </CHAPTER>
  </BIBLEBOOK>
  <BIBLEBOOK bname="Abafiripi" bnumber="50">
    <CHAPTER cnumber="1">
      <VERS vnumber="1">Pawulo ne Timoseewo, abaddu ba Kristo Yesu, eri abatukuvu bonna mu Kristo Yesu abali mu Firipi, wamu n'abalabirizi n'abaweereza:</VERS>
      <VERS vnumber="2">ekisa kibeerenga gye muli n'emirembe ebiva eri Katonda Kitaffe ne Mukama waffe Yesu Kristo.</VERS>
      <VERS vnumber="3">Nneebaza Katonda wange buli lwe mbajjukira,</VERS>
      <VERS vnumber="4">ennaku zonna buli lwe mbasabira mwenna nsaba n'essanyu,</VERS>
      <VERS vnumber="5">olw'okussa ekimu kwammwe okw'okubunya enjiri okuva ku lunaku olw'olubereberye okutuusa kaakano;</VERS>
      <VERS vnumber="6">nga ntegeeredde ddala kino ng'oyo eyatandika omulimu omulungi mu mmwe aligutuukiriza okutuusa ku lunaku lwa Yesu Kristo:</VERS>
      <VERS vnumber="7">nga bwe kiri ekirungi nze okulowoozanga ekyo gye muli mwenna, kubanga ndi nammwe mu mutima gwange, bwe mussa ekimu mwenna awamu nange mu kisa, mu kusibibwa kwange era ne mu kuwolerezanga enjiri n'okuginywezanga.</VERS>
      <VERS vnumber="8">Kubanga Katonda ye mujulirwa wange, bwe mbalumirwa omwoyo mwenna mu kusaasira kwa Kristo Yesu.</VERS>
      <VERS vnumber="9">Era kino kye nsaba okwagala kwammwe kweyongereyongerenga kusukkirirenga mu kutegeera n'okwawula kwonna:</VERS>
      <VERS vnumber="10">mulyoke musiimenga ebisinga obulungi; mubeerenga abatalina bukuusa era abatalina kabi okutuusa ku lunaku lwa Kristo;</VERS>
      <VERS vnumber="11">nga mujjudde ebibala eby'obutuukirivu, ebiriwo ku bwa Yesu Kristo, Katonda aweebwe ekitiibwa, atenderezebwe.</VERS>
      <VERS vnumber="12">Naye njagala mmwe okutegeera, ab'oluganda, ng'ebyambaako byajja lwa kubunya bubunya enjiri;</VERS>
      <VERS vnumber="13">n'okusibibwa kwange ne kulyoka kulabika mu Kristo eri basserikale bonna aba kabaka, n'abalala bonna;</VERS>
      <VERS vnumber="14">n'ab'oluganda abasinga obungi mu Mukama waffe ne balyoka baguma olw'okusibwa kwange ne beeyongeranga nnyo okwa&#331;&#331;anga okubuuliranga ekigambo kya Katonda nga tebatya.</VERS>
      <VERS vnumber="15">Abalala babuulira Kristo lwa buggya n'okuyomba; era n'abalala bamubuulira lwa kisa:</VERS>
      <VERS vnumber="16">bano babuulira lwa kwagala, nga bamanyi nga nnateekebwawo lwa kuwolerezanga enjiri:</VERS>
      <VERS vnumber="17">naye bali babuulira Kristo olw'okuyomba, si mu mazima, nga balowooza okundeetera ennaku mu kusibibwa kwange.</VERS>
      <VERS vnumber="18">Naye n'ekyo nsonga? wabula nga mu ngeri zonna, oba mu bukuusa oba mu mazima, Kristo abuulirwa; n'ekyo nkisanyukidde, weewaawo era ndisanyuka.</VERS>
      <VERS vnumber="19">Kubanga mmanyi ng'ekyo kirinviiramu obulokozi olw'okusaba kwammwe n'okuweebwa Omwoyo wa Yesu Kristo,</VERS>
      <VERS vnumber="20">nga bwe ntunuulira ennyo ne nsuubira nga ssirikwatibwa nsonyi mu kigambo kyonna, wabula nga Kristo, ennaku zonna, era ne kaakano anaagulumizibwanga mu mubiri gwange mu buvumu bwonna, oba mu bulamu oba mu kufa.</VERS>
      <VERS vnumber="21">Kubanga gye ndi okuba omulamu ye Kristo, n'okufa ge magoba.</VERS>
      <VERS vnumber="22">Naye oba ng'okuba omulamu mu mubiri, okwo nga kye kibala eky'omulimu gwange, kale ssimanyi kye nneeroboza.</VERS>
      <VERS vnumber="23">Naye nziyizibwa enjuyi zombiriri, nga nneegomba okugenda okubeera ne Kristo; kubanga kwe kusinga ennyo nnyini:</VERS>
      <VERS vnumber="24">naye okubeera mu mubiri kwe kusinga okwetaagibwa ku lwammwe.</VERS>
      <VERS vnumber="25">Era, kubanga ntegeeredde ddala bwe ntyo, mmanyi nga ndibeera, era ndibeera wamu nammwe mwenna, olw'okuyitirira kwammwe n'okusanyuka olw'okukkiriza:</VERS>
      <VERS vnumber="26">okwenyumiriza kwammwe kulyoke kusukkirire mu Kristo Yesu ku bwange, nze olw'okujja gye muli nate.</VERS>
      <VERS vnumber="27">Naye kyokka okutambula kwammwe kubeerenga nga bwe kigwanira enjiri ya Kristo: bwe ndijja okubalabako oba nga ssiriiwo, ndyoke mpulire ebifa gye muli, nga munywedde mu mwoyo gumu, nga mulwaniriranga okukkiriza okw'enjiri n&#8217;emmeeme emu;</VERS>
      <VERS vnumber="28">so nga temukangibwa balabe mu kigambo kyonna: ke kabonero ddala gye bali ak'okuzikirira, naye eri mmwe ka bulokozi, era obuva eri Katonda;</VERS>
      <VERS vnumber="29">kubanga mwaweebwa ku lwa Kristo si kumukkiriza kwokka, era naye n'okubonaabonanga ku lulwe:</VERS>
      <VERS vnumber="30">nga mulina okulwana kuli kwe mwalaba gye ndi, era kwe muwulira kaakano okuli gye ndi.</VERS>
    </CHAPTER>
    <CHAPTER cnumber="2">
      <VERS vnumber="1">Kale oba nga waliwo okukubagiza kwonna mu Kristo, oba ng'okusanyusa kwonna okw'okwagala, oba ng'okussa ekimu kwonna okw'Omwoyo, oba ng'okusaasira n'ekisa,</VERS>
      <VERS vnumber="2">mutuukirize essanyu lyange mulowoozenga bumu, nga mulina okwagala kumu, omwoyo gumu nga mulowooza bumu;</VERS>
      <VERS vnumber="3">temukolanga kintu kyonna olw'okuyomba newakubadde olw'ekitiibwa ekitaliimu, wabula mu buwombeefu buli muntu agulumizenga munne okusinga bwe yeegulumiza yekka;</VERS>
      <VERS vnumber="4">temutunuuliranga buli muntu ebibyo yekka, era naye buli muntu n'eby'abalala.</VERS>
      <VERS vnumber="5">Mmwe mubeerengamu okulowooza kuli, era okwali mu Kristo Yesu;</VERS>
      <VERS vnumber="6">oyo bwe yasooka, okubeera mu kifaananyi kya Katonda, teyalowooza kintu ekyegombebwa okwenkanankana ne Katonda,</VERS>
      <VERS vnumber="7">naye yeggyako ekitiibwa, bwe yatwala engeri y'omuddu, n'abeera mu kifaananyi ky'abantu;</VERS>
      <VERS vnumber="8">era bwe yalabikira mu mutindo ogw'obuntu, ne yeetoowaza, nga muwulize okutuusa okufa, era okufa okw'oku musalaba.</VERS>
      <VERS vnumber="9">Era Katonda kyeyava amugulumiza ennyo n'amuwa erinnya liri erisinga amannya gonna;</VERS>
      <VERS vnumber="10">buli vviivi lifukaamirirenga erinnya lya Yesu, ery'eby'omu ggulu n'eby'oku nsi n'ebya wansi w'ensi,</VERS>
      <VERS vnumber="11">era buli lulimi lwatulenga nga Yesu Kristo ye Mukama waffe, Katonda Kitaffe aweebwe ekitiibwa.</VERS>
      <VERS vnumber="12">Kale, abaagalwa bange, nga bwe mwawuliranga ennaku zonna, si nga nze lwe mbeerawo lwokka, naye kaakano okusinga ennyo nga ssiriiyo, mutuukirizenga obulokozi bwammwe bennyini n'okutya n'okukankana;</VERS>
      <VERS vnumber="13">kubanga Katonda yakoza mu mmwe okwagala n'okukola, olw'okusiima kwe okulungi.</VERS>
      <VERS vnumber="14">Mukolenga byonna awatali kwemulugunyanga n'empaka;</VERS>
      <VERS vnumber="15">mulemenga okubaako kye munenyezebwa newakubadde ettima, abaana ba Katonda abatalina mabala wakati w'emirembe egyakyama emikakanyavu, gye mulabikiramu ng'ettabaaza z'omu nsi,</VERS>
      <VERS vnumber="16">nga mwolesa ekigambo eky'obulamu; ndyoke mbeere n'okwenyumiriza ku lunaku lwa Kristo, kubanga ssaddukira bwereere, so ssaafubira bwereere.</VERS>
      <VERS vnumber="17">Naye newakubadde nga nfukibwa ku ssaddaaka n'okuweereza okw'okukkiriza kwammwe, nsanyuka era nsanyukira wamu nanmwe mwenna:</VERS>
      <VERS vnumber="18">era nammwe bwe mutyo musanyuke era musanyukire wamu nange.</VERS>
      <VERS vnumber="19">Naye nsuubira mu Mukama waffe Yesu, okubatumira amangu Timoseewo, nange ndyoke ngume omwoyo, bwe ndimala okutegeera ebifa gye muli.</VERS>
      <VERS vnumber="20">Kubanga sirina muntu mulala alina emmeeme eyenkana n'ey'oyo, aligenderera ebyammwe mu mazima.</VERS>
      <VERS vnumber="21">Kubanga bo bonna beenoonyeza byabwe ku bwabwe, si bya Yesu Kristo.</VERS>
      <VERS vnumber="22">Naye ekimutegeezesa mukimanyi, nga aweerezanga wamu nange olw'enjiri, ng'omwana eri kitaawe.</VERS>
      <VERS vnumber="23">Kale oyo nsuubira okumutuma amangu, kyokka bwe ndimala okulaba ebifa gye ndi:</VERS>
      <VERS vnumber="24">naye nsuubira mu Mukama waffe nti nange ndijja mangu.</VERS>
      <VERS vnumber="25">Naye nnalaba nga kigwanye okubatumira Epafuloddito muganda wange, era mukozi munange, era mulwanyi munnange, naye ye mutume wammwe era omuweereza w'ebintu bye nneetaaga;</VERS>
      <VERS vnumber="26">kubanga yabalumirwa omwoyo mmwe mwenna, ne yeeraliikirira nnyo, kubanga mwawulira nga yalwala:</VERS>
      <VERS vnumber="27">kubanga okulwala yalwala yali kumpi n'okufa: naye Katonda yamusaasira; so si ye yekka, naye era nange, ennaku endala zireme okweyongera ku nnaku ze nnina.</VERS>
      <VERS vnumber="28">Kyenva njagala ennyo okumutuma, bwe mulimulaba nate mulyoke musanyuke, nange nkendeeze ku kunakuwala kwange.</VERS>
      <VERS vnumber="29">Kale mumwanirizanga mu Mukama waffe n'essanyu lyonna; era abafaanana oyo mubassengamu ekitiibwa:</VERS>
      <VERS vnumber="30">kubanga yabulako katono afe olw'omulimu gwa Kristo, bwe yasingawo obulamu bwe alyoke atuukirize ekyabulako mu kuweereza kwammwe gye ndi.</VERS>
    </CHAPTER>
    <CHAPTER cnumber="3">
      <VERS vnumber="1">Ebisigaddeyo, baganda bange, musanyukirenga Mukama waffe. Okubawandiikira ebimu tekunkonya nze, naye kuleeta mirembe gye muli.</VERS>
      <VERS vnumber="2">Mwekuumenga embwa, mwekuumenga abakozi ababi, mwekuumenga abeesala:</VERS>
      <VERS vnumber="3">kubanga ffe tuli abeekomola, abasinza ku bw'Omwoyo gwa Katonda, abeenyumiririza mu Kristo Yesu, era abateesiga mubiri:</VERS>
      <VERS vnumber="4">newakubadde nga nze nnyinza n'okwesiga omubiri: omuntu omulala yenna bw'alowooza okwesiga omubiri, nze mmusinga:</VERS>
      <VERS vnumber="5">nze eyakomolerwa ku lunaku olw'omunaana, ow'omu ggwanga lya Isiraeri, ow'omu kika kya Benyamini, Omwebbulaniya wawu; mu mateeka Mufalisaayo;</VERS>
      <VERS vnumber="6">mu kunyiikira, nga njigganya ekkanisa; mu butuukirivu obuli mu mateeka, nnalabikanga nga ssiriiko kya kunenyezebwa.</VERS>
      <VERS vnumber="7">Naye byonna ebyali amagoba gye ndi, ebyo nnabirowooza nga kufiirwa olwa Kristo.</VERS>
      <VERS vnumber="8">Naye era n'ebintu byonna nnabirowooza nga kufiirwa olw'obulungi obungi obw'okutegeera Kristo Yesu Mukama wange: ku bw'oyo nnafiirwa ebintu byonna, era mbirowooza okubeera mpitambi, ndyoke nfune amagoba ye Kristo,</VERS>
      <VERS vnumber="9">era ndyoke ndabikire mu ye, nga ssirina buruukirivu bwange obuva mu mateeka, wabula obutuukirivu obuliwo olw'okukkiriza Kristo, obuva eri Katonda mu kukkiriza:</VERS>
      <VERS vnumber="10">ndyoke mmutegeere ye n'obuyinza obw'okuzuukira kwe n'okussa ekimu okw'ebibonoobono bye, nga mmufaanana ne mu kufa kwe;</VERS>
      <VERS vnumber="11">bwe ndiyinza mu byonna byonna okutuuka ku kuzuukira kwe okuva mu bafu.</VERS>
      <VERS vnumber="12">Si kugamba nti mmaze okuweebwa oba nti mmaze okutuukirizibwa: naye ngoberera era ndyoke nkikwate ekyo kye yankwatira Kristo Yesu.</VERS>
      <VERS vnumber="13">Ab'oluganda, sseerowooza nze nga mmaze okukwata: naye kimu kye nkola, nga nneerabira ebyo ebiri ennyuma, era nga nkununkiriza ebyo ebiri mu maaso,</VERS>
      <VERS vnumber="14">nduubirira okutuuka awawakanirwa awali empeera ey'okuyita kwa Katonda okwa waggulu mu Kristo Yesu.</VERS>
      <VERS vnumber="15">Kale ffe fenna abaatuukirira, tulowoozenga ekyo: era bwe mulowooza ebirala mu kigambo kyonna, era Katonda alibabikkulira n&#8217;ekyo:</VERS>
      <VERS vnumber="16">naye kyokka, kye tutuuseeko, tutambulirenga mu ekyo.</VERS>
      <VERS vnumber="17">Ab'oluganda, mukkiriziganye wamu mungobererenga, era mulabirenga ku abo abatambula nga bwe mulina ffe okuba ekyokulabirako.</VERS>
      <VERS vnumber="18">Kubanga bangi abatambula be nnababuulirako emirundi emingi, ne kaakano mbabuulira nga nkaaba amaziga, nga be balabe ab'omusalaba gwa Kristo:</VERS>
      <VERS vnumber="19">enkomerero yaabwe kwe kuzikirira, katonda waabwe lwe lubuto, era ekitiibwa kyabwe kiri mu nsonyi zaabwe, balowooza bya mu nsi.</VERS>
      <VERS vnumber="20">Kubanga ffe ewaffe mu ggulu; era gye tulindiririra Omulokozi okuvaayo, Mukama waffe Yesu Kristo:</VERS>
      <VERS vnumber="21">aliwaanyisa omubiri ogw'okutoowazibwa kwaffe okufaananyizibwa ng'omubiri ogw'ekitiibwa kye, ng'okukola okwo bwe kuli okumuyinzisa n'okussa ebintu byonna wansi we.</VERS>
    </CHAPTER>
    <CHAPTER cnumber="4">
      <VERS vnumber="1">Kale, baganda bange abaagalwa be nnumirwa omwoyo, essanyu lyange era engule yange, muyimirirenga bwe mutyo okunywerera mu Mukama waffe, abaagalwa.</VERS>
      <VERS vnumber="2">Mbuulirira Ewodiya, era mbuulirira Suntuke, balowoozenga bumu mu Mukama waffe.</VERS>
      <VERS vnumber="3">Nate era naawe, muddu munnange ddala ddala, nkwegayiridde obeerenga abakazi abo, kubanga baakolanga emirimu wamu nange mu njiri, era ne Kulementi, n&#8217;abalala bakozi bannange, amannya gaabwe gali mu kitabo ky'obulamu.</VERS>
      <VERS vnumber="4">Musanyukirenga Mukama waffe ennaku zonna: nate njogera nti Musanyukenga.</VERS>
      <VERS vnumber="5">Okuzibiikiriza kwammwe kumanyibwenga abantu bonna. Mukama waffe ali kumpi.</VERS>
      <VERS vnumber="6">Temweraliikiriranga kigambo kyonna kyonna; naye mu kigambo kyonna mu kusabanga n'okwegayiriranga awamu n'okwebazanga bye mwagala bitegeezebwenga eri Katonda.</VERS>
      <VERS vnumber="7">N'emirembe gya Katonda, egisinga okutegeerwa kwonna, ginaabakuumanga emitima gyammwe n'ebirowoozo byammwe mu Kristo Yesu.</VERS>
      <VERS vnumber="8">Ebisigaddeyo, ab'oluganda, eby'amazima byonna, ebisaanira ekitiibwa byonna, eby'obutuukirivu byonna, ebirongoofu byonna, ebyagalibwa byonna, ebisiimibwa byonna; oba nga waliwo obulungi, era oba nga waliwo ettendo, ebyo mubirowoozenga.</VERS>
      <VERS vnumber="9">Bye mwayiga era ne muweebwa ne muwulira ne mulaba gye ndi, ebyo mubikolenga: ne Katonda ow'emirembe anaabeeranga nammwe.</VERS>
      <VERS vnumber="10">Naye nsanyukidde nnyo Mukama waffe kubanga kaakano kye mujje musibuke okulowooza ebyange; naye ekyo okulowooza mwakirowoozanga, naye temwalina bbanga.</VERS>
      <VERS vnumber="11">Si kubanga njogera olw'okwetaaga: kubanga nnayiga, embeera gye mbaamu yonna, obutabaako kye nneetaaga.</VERS>
      <VERS vnumber="12">Mmanyi okwetoowaza, era mmanyi bwe kiba okuba n'ebintu ebingi: mu buli kigambo ne mu bigambo byonna nnayiga ekyama ekiri mu kukkuta ne mu kulumwa enjala, okuba n'ebingi era n'okuba mu bwetaavu.</VERS>
      <VERS vnumber="13">Nnyinzizza byonna mu oyo ampa amaanyi.</VERS>
      <VERS vnumber="14">Naye mwakola bulungi okussa ekimu n'ebibonoobono byange.</VERS>
      <VERS vnumber="15">Era mmwe, Abafiripi, mumanyi nga mu kusooka kw'enjiri, bwe nnava mu Makedoni, nga siwali kkanisa eyassa ekimu nange mu kigambo eky'okugaba n'okuweebwa, wabula mmwe mwekka;</VERS>
      <VERS vnumber="16">kubanga era ne mu Ssessaloniika mwaweereza omulundi gumu, era n'ogw'okubiri, olw'okwetaaga kwange.</VERS>
      <VERS vnumber="17">Si kubanga nnoonya kirabo; naye nnoonya bibala ebyeyongera ku muwendo gwammwe.</VERS>
      <VERS vnumber="18">Naye nnina ebintu byonna, ne nsukkirira: nzikuse, bwe nnamala okuweebwa Epafulodito ebyava gye muli, evvumbe eriwunya obulungi, ssaddaaka ekkirizibwa, esiimibwa Katonda.</VERS>
      <VERS vnumber="19">Era Katonda wange anaatuukirizanga buli kye mwetaaga, ng'obugagga bwe bwe buli mu kitiibwa mu Kristo Yesu.</VERS>
      <VERS vnumber="20">Era Katonda era Kitaffe aweebwenga ekitiibwa emirembe n'emirembe. Amiina.</VERS>
      <VERS vnumber="21">Mulamuse buli mutukuvu mu Kristo Yesu. Ab'oluganda abali nange babalamusizza.</VERS>
      <VERS vnumber="22">Abatukuvu bonna babalamusizza, naye okusinga ab'omu nnyumba ya Kayisaali.</VERS>
      <VERS vnumber="23">Ekisa kya Mukama waffe Yesu Kristo kibeerenga n'omwoyo gwammwe.</VERS>
    </CHAPTER>
  </BIBLEBOOK>
  <BIBLEBOOK bname="Abakkolosaayi" bnumber="51">
    <CHAPTER cnumber="1">
      <VERS vnumber="1">Pawulo omutume wa Kristo Yesu olw'okwagala kwa Katonda, ne Timoseewo ow'oluganda,</VERS>
      <VERS vnumber="2">era abatukuvu, ab'oluganda abeesigwa mu Kristo ab'omu Kkolosaayi: ekisa kibeerenga gye muli n'emirembe ebiva eri Katonda Kitaffe.</VERS>
      <VERS vnumber="3">Twebaza Katonda Kitaawe wa Mukama waffe Yesu Kristo, nga tubasabira ennaku zonna,</VERS>
      <VERS vnumber="4">bwe twawulira okukkiriza kwammwe mu Kristo Yesu, n'okwagala kwe mulina eri abatukuvu bonna,</VERS>
      <VERS vnumber="5">olw'essuubi eryaterekerwa mu ggulu, lye mwawulira edda mu kigambo eky'amazima ag'enjiri,</VERS>
      <VERS vnumber="6">eyajja gye muli; era nga bw'eri mu nsi zonna, ng'ebala ebibala era ng'ekula, era nga ne mu mmwe, okuva ku lunaku bwe mwawulira ne mutegeera ekisa kya</VERS>
      <VERS vnumber="7">Katonda mu mazima; nga bwe mwayigirizibwa Epafula muddu mu nnaffe omwagalwa, ye muweereza omwesigwa owa Kristo ku lwaffe,</VERS>
      <VERS vnumber="8">era eyatubuulira okwagala kwammwe mu Mwoyo.</VERS>
      <VERS vnumber="9">Naffe kyetuva tetulekaayo, okuva ku lunaku bwe twawulira, okubasabira n'okubeegayirira mulyoke mujjuzibwe okutegeeranga by'ayagala mu magezi gonna n'okutegeera eby'Omwoyo,</VERS>
      <VERS vnumber="10">okutambulanga nga bwe kisaanira Mukama waffe olw'okusiimibwa kwonna, nga mubalanga ebibala mu buli kikolwa ekirungi, era nga mukuliranga mu kutegeera Katonda;</VERS>
      <VERS vnumber="11">nga muyinzisibwanga n'obuyinza bwonna, ng'amaanyi ag'ekitiibwa kye bwe gali, olw'okugumiikiriza kwonna n'okuzibiikiriza awamu n'okusanyuka;</VERS>
      <VERS vnumber="12">nga mwebaza Kitaffe, eyatusaanyiza ffe omugabo ogw'obusika obw'abatukuvu mu musana,</VERS>
      <VERS vnumber="13">eyatulokola mu buyinza obw'ekizikiza, n'atutwala mu bwakabaka obw'Omwana we omwagalwa;</VERS>
      <VERS vnumber="14">mwe tubeerera n'okununulwa, kwe kusonyiyibwa kw'ebibi byaffe:</VERS>
      <VERS vnumber="15">oyo kye kifaananyi kya Katonda atalabika, omubereberye ow'ebitonde byonna;</VERS>
      <VERS vnumber="16">kubanga mu oyo ebintu byonna mwe byatonderwa, mu ggulu ne ku nsi, ebirabika n'ebitalabika, oba nga ntebe za bwakabaka, oba bwami, oba kufuga, oba masaza; ebintu byonna byatondebwa ye, era ne ku lulwe;</VERS>
      <VERS vnumber="17">naye ye w'olubereberye mu byonna, era ebintu byonna bibeerawo mu ye.</VERS>
      <VERS vnumber="18">Era oyo gwe mutwe gw'omubiri, ye kkanisa: oyo lwe lubereberye, emubereberye ow'omu bafu; ye alyoke abeerenga ow'olubereberye mu byonna.</VERS>
      <VERS vnumber="19">Kubanga Kitaffe yasiima okutuukirira kwonna okubeeranga mu ye;</VERS>
      <VERS vnumber="20">n'okutabaganyisa ebintu byonna eri ye yennyini mu ye, bwe yamala okuleeta emirembe olw'omusaayi gw'omusalaba gwe; mu ye okutabaganyisa oba eby'oku nsi oba eby'omu ggulu.</VERS>
      <VERS vnumber="21">Nammwe, bwe mwali edda bannaggwanga era abalabe mu kulowooza kwammwe mu bikolwa ebibi, naye kaakano yabatabaganyisa</VERS>
      <VERS vnumber="22">mu mubiri ogw'ennyama ye olw'okufa, okubanjula abatukuvu, abataliiko mabala abatanenyezebwa mu maaso ge:</VERS>
      <VERS vnumber="23">bwe mubeera obubeezi mu kukkiriza, nga munywedde, nga temusagaasagana, so nga temuvudde mu ssuubi ly'enjiri gye mwawulira, eyabuulirwa mu bitonde byonna ebiri wansi w'eggulu; nze Pawulo gye nnafuukira omuweereza waayo.</VERS>
      <VERS vnumber="24">Kaakano nsanyuse mu bibonoobono byange ku lwammwe, era ntuukiriza ebibulako mu kulaba ennaku kwa Kristo mu mubiri gwange olw'omubiri gwe, ye kkanisa;</VERS>
      <VERS vnumber="25">nze gye nnafuukira omuweereza waayo, ng'obuwanika bwa Katonda bwe buli bwe nnaweebwa gye muli, okutuukiriza ekigambo kya Katonda,</VERS>
      <VERS vnumber="26">ekyama ekyakwekebwa okuva edda n'edda n'emirembe n'emirembe: naye kaakano kyolesebbwa eri abatukuvu be,</VERS>
      <VERS vnumber="27">Katonda be yayagala okutegeeza obugagga obw'ekitiibwa eky'ekyama kino bwe buli mu b'amawanga, ekyo ye Kristo mu mmwe, essuubi ery'ekitiibwa:</VERS>
      <VERS vnumber="28">gwe tubuulira ffe, nga tulabula buli muntu, era nga tuyigiriza buli muntu mu magezi gonna, tulyoke twanjule buli muntu ng'atuukiridde mu Kristo;</VERS>
      <VERS vnumber="29">n'okufuba kye nfubira era, nga mpakana ng'okukola kwe bwe kuli, okukolera mu nze n'amaanyi.</VERS>
    </CHAPTER>
    <CHAPTER cnumber="2">
      <VERS vnumber="1">Kubanga njagala mmwe okumanya okufuba bwe kuli okunene kwe nnina ku lwammwe n'abo ab'omu Lawodikiya, ne bonna abatalabanga maaso gange mu mubiri;</VERS>
      <VERS vnumber="2">emitima gyabwe giryoke gisanyusibwe, nga bagattibwa wamu mu kwagalana, n'okutuuka ku bugagga bwonna obw'okumanyira ddala okw'amagezi, bategeerenga ekyama kya Katonda, ye Kristo,</VERS>
      <VERS vnumber="3">omuli obugagga bwonna obw'amagezi n'obw'okutegeera nga bukwekeddwa.</VERS>
      <VERS vnumber="4">Ekyo kye njogera nti omuntu yenna alemenga okubalimbalimba mu bigambo eby'okusendasenda.</VERS>
      <VERS vnumber="5">Kubanga newakubadde nga ssiriiyo mu mubiri, naye mu mwoyo ndi nammwe, nga nsanyuka era nga ndaba empisa zammwe ennungi, n'obunywevu obw'okukkiriza kwammwe mu Kristo.</VERS>
      <VERS vnumber="6">Kale nga bwe mwaweebwa Kristo Yesu Mukama waffe, mutambulirenga bwe mutyo mu ye,</VERS>
      <VERS vnumber="7">nga mulina emmizi, era nga muzimbibwa mu ye, era nga munywezebwa okukkiriza kwammwe, nga bwe mwayigirizibwa, nga musukkirira okwebaza.</VERS>
      <VERS vnumber="8">Mwekuume tewabeerangawo muntu abanyaga mu bufirosoofo n'eby'obulimba ebitaliimu, okugobereranga ebyayigirizibwa abantu okugobereranga eby'olubereberye eby'ensi, okutali kugoberera Kristo</VERS>
      <VERS vnumber="9">kubanga mu oyo mwe mutuula okutuukirira kwonna okw'obwakatonda ng'omubiri bwe guli,</VERS>
      <VERS vnumber="10">era mwatuukiririra mu ye, gwe mutwe ogw'okufuga n'obuyinza bwonna</VERS>
      <VERS vnumber="11">era mwakomolerwa mu oyo obukomole obutakomolebwa na mikono, mu kwambula omubiri ogw'ennyama, mu kukomolebwa kwa Kristo;</VERS>
      <VERS vnumber="12">bwe mwaziikirwa awamu naye mu kubatizibwa, era kwe mwazuukiriramu olw'okukkiriza okukola kwa Katonda, eyamuzuukiza mu bafu.</VERS>
      <VERS vnumber="13">Nammwe bwe mwali nga mufudde olw'ebyonoono byammwe n'obutakomolebwa mubiri gwammwe, yabafuula balamu wamu naye, bwe yamala okutusonyiwa ebyonoono byaffe byonna;</VERS>
      <VERS vnumber="14">n'okusangula endagaano eyawandiikibwa mu mateeka, eyatwolekera, eyali omulabe waffe: nayo n&#8217;agiggyamu wakati mu kkubo, bwe yagikomerera ku musalaba:</VERS>
      <VERS vnumber="15">bwe yayambulira ddala obwami n&#8217;amasaza, n'abiwemuukiriza mu lwatu, bwe yabiwangulira ku gwo.</VERS>
      <VERS vnumber="16">Kale omuntu yenna tabanenyanga mu by'okulya oba mu by'okunywa, oba olw'embaga oba olw'omwezi oguboneka oba olwa ssabbiiti:</VERS>
      <VERS vnumber="17">ebyo kye kisiikirize ky'ebyo ebigenda okujja; naye omubiri gwe gwa Kristo.</VERS>
      <VERS vnumber="18">Omuntu yenna tabanyagangako mpeera yammwe mu kwewombeeka kw'ayagala yekka n'okusinzanga bamalayika, ng'anywerera mu ebyo bye yalaba, nga yeegulumiririza bwereere mu magezi ag'omubiri gwe,</VERS>
      <VERS vnumber="19">so nga teyeekwase Mutwe, omuva omubiri gwonna, ennyingo n'ebinyweza nga biguleetera era nga bigugatta wamu, nga gukula n'okukuza kwa Katonda.</VERS>
      <VERS vnumber="20">Oba nga mwafiira wamu ne Kristo okuleka eby'olubereberye eby'ensi, kiki ekibeeteesa wansi w'amateeka, ng'abakyali abalamu mu nsi nti</VERS>
      <VERS vnumber="21">Tokwatangako, so tolegangako, so tokomangako</VERS>
      <VERS vnumber="22">(ebyo byonna biggweerawo mu kukolebwa) okugobereranga ebiragiro n'okuyigiriza eby'abantu?</VERS>
      <VERS vnumber="23">Ebyo birina ddala ekifaananyi eky'amagezi mu kusinza Katonda abantu kwe bagunja bokka, ne mu kwewombeeka ne mu kubonyaabonya omubiri; naye tebiriiko kye bigasa n'akatono olw'okwegomba kw'omubiri.</VERS>
    </CHAPTER>
    <CHAPTER cnumber="3">
      <VERS vnumber="1">Kale oba nga mwazuukirira wamu ne Kristo, munoonyenga ebiri waggulu, Kristo gy'ali ng'atudde ku mukono ogwa ddyo ogwa Katonda.</VERS>
      <VERS vnumber="2">Mulowoozenga ebiri waggulu, so si ebiri ku nsi.</VERS>
      <VERS vnumber="3">Kubanga mwafa, n'obulamu bwammwe bukwekeddwa wamu ne Kristo mu Katonda.</VERS>
      <VERS vnumber="4">Kristo, obulamu bwaffe, bw'alirabisibwa, era nammwe ne mulyoka mulabisibwa wamu naye mu kitiibwa.</VERS>
      <VERS vnumber="5">Kale mufiise ebitundu byammwe ebiri ku nsi; obwenzi, obugwagwa, okwegomba okw'ensonyi, omululu omubi, n'okuyaayaana, kwe kusinza ebifaananyi;</VERS>
      <VERS vnumber="6">olw'ebyo obusungu bwa Katonda bujja ku baana abatawulira;</VERS>
      <VERS vnumber="7">era nammwe mu ebyo mwe mwatambuliranga edda, bwe mwali abalamu mu byo.</VERS>
      <VERS vnumber="8">Naye kaakano era nammwe muggyeewo byonna, obusungu, ekiruyi, ettima, okuvuma, okunyumya eby'ensonyi mu kamwa kammwe:</VERS>
      <VERS vnumber="9">temulimbagananga mwekka na mwekka; kubanga mwamweyambulako omuntu ow'edda wamu n'ebikolwa bye,</VERS>
      <VERS vnumber="10">ne mwambala omuntu omuggya, afuulibwa omuggya olw'okutegeera mu kifaananyi ky'oyo eyamutonda:</VERS>
      <VERS vnumber="11">awo tewayinza kubeerawo Muyonaani n'Omuyudaaya, okukomolwa n'obutakomolwa, munnaggwanga, Omusukusi, omuddu, ow'eddembe: naye Kristo bye bintu byonna ne mu byonna.</VERS>
      <VERS vnumber="12">Kale mwambalenga ng'abalonde ba Katonda, abatukuvu era abaagalwa, omwoyo ogw'ekisa, obulungi, okwewombeeka, obuteefu, okugumiikiriza;</VERS>
      <VERS vnumber="13">nga muzibiikirizagananga, era nga musonyiwagananga mwekka na mwekka, omuntu yenna bw'abeeranga n'ensonga ku muntu munne; era nga Mukama waffe bwe yabasonyiwa mmwe, era nammwe bwe mutyo:</VERS>
      <VERS vnumber="14">ku ebyo byonna era mwambale okwagalana, kye kintu ekinyweza okutuukirira.</VERS>
      <VERS vnumber="15">Era emirembe gya Katonda giramulenga mu mitima gyammwe, era gye mwayitirwa mu mubiri ogumu; era mubeerenga n'okwebaza.</VERS>
      <VERS vnumber="16">Ekigambo kya Kristo kibeerenga mu mmwe n'obugagga mu magezi gonna; nga muyigirizagananga era nga mulabulagananga mwekka na mwekka mu zabbuli n'ennyimba n'ebiyiiye eby'Omwoyo, nga muyimbira Katonda mu kisa mu mitima gyammwe.</VERS>
      <VERS vnumber="17">Era buli kye munaakolanga, mu kigambo oba mu kikolwa, mukolerenga byonna mu linnya lya Mukama waffe Yesu, nga mwebaza Katonda Kitaffe ku bubwe.</VERS>
      <VERS vnumber="18">Abakazi, muwulirenga babbammwe, nga bwe kiri ekirungi mu Mukama waffe.</VERS>
      <VERS vnumber="19">Abasajja, mwagalenga bakazi bammwe, so temubakwatirwanga bukambwe.</VERS>
      <VERS vnumber="20">Abaana abato, muwulirenga bakadde bammwe mu byonna, kubanga ekyo kye kisiimibwa mu Mukama waffe.</VERS>
      <VERS vnumber="21">Bakitaabwe, temunyiizanga baana bammwe, balemenga okuddirira omwoyo.</VERS>
      <VERS vnumber="22">Abaddu, muwulirenga bakama bammwe ab'omu mubiri mu byonna, si mu kuweereza okw'okungulu ng'abasiimibwa abantu, wabula mu mutima ogutalina bukuusa, nga mutya Mukama waffe:</VERS>
      <VERS vnumber="23">buli kye munaakolanga mukolenga n'omwoyo, nga ku bwa Mukama waffe so si ku bwa bantu;</VERS>
      <VERS vnumber="24">nga mumanyi nga mulisasulibwa Mukama waffe empeera ey'obusika: muli baddu ba Mukama waffe Kristo.</VERS>
      <VERS vnumber="25">Kubanga ayonoona aliweebwa nate nga bwe yayonoona: so siwali kusosola mu bantu.</VERS>
    </CHAPTER>
    <CHAPTER cnumber="4">
      <VERS vnumber="1">Bakama baabwe, mugabirenga abaddu bammwe eby'obutuukirivu n'okwenkanyankanyanga; nga mumanyi nga era nammwe mulina Mukama wammwe mu ggulu.</VERS>
      <VERS vnumber="2">Munyiikirirenga mu kusaba, nga mutunulanga mu kusaba mu kwebaza;</VERS>
      <VERS vnumber="3">nate nga mutusabira naffe, Katonda okutuggulirawo oluggi olw'ekigambo, okwogera ekyama kya Kristo, n'okusibibwa kye nnasibirwa;</VERS>
      <VERS vnumber="4">ndyoke nkyolesenga, nga bwe ki&#331;&#331;wanidde okwogera.</VERS>
      <VERS vnumber="5">Mutambulirenga mu magezi eri abo ab'ebweru, nga mweguliranga ebbanga.</VERS>
      <VERS vnumber="6">Ebigambo byammwe bibeerenga n'ekisa ennaku zonna, nga binoga omunnyo, mulyoke mumanye bwe kibagwanidde okwanukulanga buli muntu yenna.</VERS>
      <VERS vnumber="7">Tukiko, ow'oluganda omwagalwa era omuweereza omwesigwa era muddu munnaffe mu Mukama waffe, alibategeeza ebifa gye ndi byonna:</VERS>
      <VERS vnumber="8">gwe ntuma gye muli olw'ensonga eno, mulyoke mutegeere ebifa gye tuli era asanyuse emyoyo gyammwe;</VERS>
      <VERS vnumber="9">wamu ne Onnessimo, ow'oluganda omwesigwa omwagalwa, ow'ewammwe. Balibategeeza ebifa wano byonna.</VERS>
      <VERS vnumber="10">Alisutaluuko, musibe munnange, abalamusizza, ne Makko, mujjwa wa Balunabba, (gwe mwalagirwa; bw'alijja gye muli, mumwanirizanga),</VERS>
      <VERS vnumber="11">ne Yesu ayitibwa Yusito, ab'omu bakomole: abo bokka be bakozi bannange olw'obwakabaka bwa Katonda, abansanyusanga.</VERS>
      <VERS vnumber="12">Epafula, ow'ewammwe, omuddu wa Kristo Yesu, abalamusizza, afuba ennaku zonna ku lwammwe mu kusaba kwe, mulyoke muyimirirenga nga muli batuukirivu era nga mutegeerera ddala mu byonna Katonda by'ayagala.</VERS>
      <VERS vnumber="13">Kubanga ndi mujulirwa we ng'alina emirimu mingi ku lwammwe, n'ab'omu Lawodikiya, n'ab'omu Kiyerapoli.</VERS>
      <VERS vnumber="14">Lukka, omusawo omwagalwa, ne Dema babalamusizza.</VERS>
      <VERS vnumber="15">Mulamuse ab'oluganda ab'omu Lawodikiya, ne Nunfa, n'ekkanisa ey'omu nnyumba yaabwe.</VERS>
      <VERS vnumber="16">Era ebbaluwa eno bw'emalanga okusomerwa mu mmwe, era mugisomere ne mu kkanisa ey'Abalawodikiya; era nammwe musome eriva mu Lawodikiya.</VERS>
      <VERS vnumber="17">Era mugambe Alukipo nti Weekuumenga okuweereza kwe waweebwa mu Mukama waffe, okukutuukiriza.</VERS>
      <VERS vnumber="18">Kuno kwe kulamusa kwange n'omukono gwange nze Pawulo. Mujjukirenga okusibibwa kwange. Ekisa kibeerenga nammwe.</VERS>
    </CHAPTER>
  </BIBLEBOOK>
  <BIBLEBOOK bname="1 Abasessaloniika" bnumber="52">
    <CHAPTER cnumber="1">
      <VERS vnumber="1">Pawulo ne Sirwano ne Timoseewo eri ekkanisa ey'Abasessaloniika eri mu Katonda Kitaffe ne Mukama waffe Yesu Kristo: ekisa kibeerenga gye muli n'emirembe.</VERS>
      <VERS vnumber="2">Twebaza Katonda ku lwammwe mwenna ennaku zonna, nga tuboogerako mu kusaba kwaffe;</VERS>
      <VERS vnumber="3">nga tujjukira bulijjo omulimu gwammwe ogw'okukkiriza, n'okufuba okw'okwagala, n'okugumiikiriza okw'essuubi lya Mukama waffe Yesu Kristo, mu maaso ga Katonda era Kitaffe;</VERS>
      <VERS vnumber="4">nga tumanyi, ab'oluganda abaagalwa Katonda, okulondebwa kwammwe,</VERS>
      <VERS vnumber="5">kubanga enjiri yaffe teyajja gye muli mu kigambo bugambo, wabula era ne mu maanyi, ne mu Mwoyo Omutukuvu, ne mu kutegeerera ddala okungi; nga bwe mumanyi bwe twali gye muli ku lwammwe.</VERS>
      <VERS vnumber="6">Nammwe ne mutugoberera ffe ne Mukama waffe, bwe mwatoolera ekigambo mu kubonaabona okungi, n'essanyu ery'Omwoyo Omutukuvu;</VERS>
      <VERS vnumber="7">mmwe n'okuba ne muba ekyokulabirako eri abakkiriza bonna mu Makedoni ne mu Akaya.</VERS>
      <VERS vnumber="8">Kubanga gye muli ye yava eddoboozi ly'ekigambo kya Mukama waffe, si mu Makedoni ne mu Akaya yokka, naye mu buli kifo okukkiriza kwammwe eri Katonda kwabuna; bwe tutyo ne tutabaako kigambo kye twetaaga okwogera.</VERS>
      <VERS vnumber="9">Kubanga bo bokka babuulira ebyaffe okuyingira kwaffe gye muli bwe kwali; era ne bwe mwakyukira Katonda okuleka ebifaananyi, okuweerezanga Katonda omulamu ow'amazima,</VERS>
      <VERS vnumber="10">n'okulindiriranga Omwana we okuva mu ggulu, gwe yazuukiza mu bafu, Yesu, atulokola mu busungu obugenda okujja.</VERS>
    </CHAPTER>
    <CHAPTER cnumber="2">
      <VERS vnumber="1">Kubanga mmwe mwekka, ab'oluganda, mumanyi ng'okuyingira kwaffe gye muli tekwali kwa bwereere:</VERS>
      <VERS vnumber="2">naye bwe twamala okubonaabona n'okugirirwa ekyejo mu Firipi, nga bwe mumanyi, ne tugumira mu Katonda waffe okubuulira gye muli enjiri ya Katonda mu kufuba okungi.</VERS>
      <VERS vnumber="3">Kubanga okubuulirira kwaffe si kwa bulimba, so si kwa bugwagwa, so si mu bukuusa:</VERS>
      <VERS vnumber="4">naye nga bwe twasaanyizibwa Katonda okuteresebwa enjiri, bwe twogera bwe tutyo, si ng'abaagala okusiimibwa abantu, wabula Katonda akema emitima gyaffe.</VERS>
      <VERS vnumber="5">Kubanga tetubeeranga na kigambo eky'okwegonza, nga bwe mumanyi, newakubadde n'ensonga ey'okukisa okwegomba, Katonda ye mujulirwa;</VERS>
      <VERS vnumber="6">newakubadde nga tunoonya ekitiibwa eri abantu, newakubadde eri mmwe,</VERS>
      <VERS vnumber="7">Naye twali bawombeefu mu mmwe, ng'omulezi bw'ajjanjaba abaana be ye:</VERS>
      <VERS vnumber="8">bwe tutyo bwe twabalumirwa omwoyo, ne tusiima okubagabira, si njiri ya Katonda yokka, era naye n'emyoyo gyaffe ffe, kubanga mwali baagalwa baffe nnyo.</VERS>
      <VERS vnumber="9">Kubanga mujjukira, ab'oluganda, okufuba kwaffe n'okutegana: bwe twakolanga emirimu emisana n'ekiro, obutazitoowereranga muntu yenna ku mmwe, ne tubabuuliranga enjiri ya Katonda.</VERS>
      <VERS vnumber="10">Mmwe bajulirwa era ne Katonda, bwe twabanga n'obutukuvu n'obutuukirivu awatali kunenyezebwa eri mmwe abakkiriza:</VERS>
      <VERS vnumber="11">nga bwe mumanyi ffe bwe twali eri buli muntu ku mmwe, nga kitaabwe bw'aba eri abaana be, nga tubabuulirira era nga tubagumya emyoyo era nga tutegeeza,</VERS>
      <VERS vnumber="12">mulyoke mutambulenga nga bwe kisaanira Katonda abayita okuyingira mu bwakabaka bwe ye n'ekitiibwa.</VERS>
      <VERS vnumber="13">Naffe kyetuva twebaza Katonda obutayosa, kubanga bwe mwaweebwa ffe ekigambo eky'okuwulirwa, kye kya Katonda, temwakitoola nga kigambo kya bantu, naye nga bwe kiri amazima, ekigambo kya Katonda, n'okukola ekikolera mu mmwe abakkiriza.</VERS>
      <VERS vnumber="14">Kubanga mmwe, ab'oluganda, mwagoberera ekkanisa za Katonda eziri mu Buyudaaya mu Kristo Yesu: kubanga nammwe mwabonyaabonyezebwa bwe mutyo ab'eggwanga lyammwe mmwe, nga nabo bwe baabonyaabonyezebwa Abayudaaya;</VERS>
      <VERS vnumber="15">abatta Mukama waffe Yesu ne bannabbi, era abaatugoba, so tebasiimibwa Katonda, era balabe ba bantu bonna;</VERS>
      <VERS vnumber="16">nga batuziyiza okubuulira ab'amawanga balyoke balokoke; okutuukiriza ebibi byabwe ennaku zonna: naye obusungu bubatuuseeko obumalira ddala.</VERS>
      <VERS vnumber="17">Naye ffe, ab'oluganda, bwe mwatwawukanako akaseera akatono, mu maaso si mu mutima, tweyongera nnyo okufuba okubalaba mu maaso gammwe n'okubalumirwa ennyo omwoyo:</VERS>
      <VERS vnumber="18">kubanga twayagala okujja gye muli, nze Pawulo omulundi ogw'olubereberye era n'ogw'okubiri; Setaani n'atuziyiza.</VERS>
      <VERS vnumber="19">Kubanga essuubi lyaffe ki oba ssanyu oba ngule ey'okwenyumiriza? Bwe mutaba mmwe, mu maaso ga Mukama waffe Yesu mu kujja kwe?</VERS>
      <VERS vnumber="20">Kubanga mmwe kitiibwa kyaffe n'essanyu.</VERS>
    </CHAPTER>
    <CHAPTER cnumber="3">
      <VERS vnumber="1">Kyetwava tusiima okulekebwa ennyuma fekka mu Asene, bwe tutaayinza kugumiikiriza nate;</VERS>
      <VERS vnumber="2">ne tutuma Timoseewo muganda waffe era omuweereza wa Katonda mu njiri ya Kristo, okubanyweza n'okubasanyusa olw'okukkiriza kwammwe;</VERS>
      <VERS vnumber="3">omuntu yenna aleme okusagaasagana mu kubonaabona kuno; kubanga mwekka mumanyi ng'ekyo kye twateekerwawo.</VERS>
      <VERS vnumber="4">Kubanga mazima, bwe twali gye muli, twababuulira olubereberye nga tugenda okubonaabona; era bwe kyali bwe kityo era nga bwe mumanyi.</VERS>
      <VERS vnumber="5">Nange kyennava ntuma, bwe ssaayinza kugumiikiriza nate, ndyoke mmanye okukkiriza kwammwe; oba nga mpozzi omukemi oyo yabakema okufuba kwaffe ne kuba okw'obwereere.</VERS>
      <VERS vnumber="6">Naye Timoseewo kaakano bwe yajja gye tuli ng'ava gye muli, n'atuleetera ebigambo ebirungi eby'okukkiriza n'okwagala kwammwe, era nga mutujjukira bulungi ennaku zonna, nga mutulumirwa okutulaba, era nga ffe bwe tubalumirwa mmwe;</VERS>
      <VERS vnumber="7">kyetwava tusanyusibwa, ab'oluganda, ku lwammwe mu kulaba ennaku n'okubonaabona kwaffe kwonna olw'okukkiriza kwammwe:</VERS>
      <VERS vnumber="8">kubanga kaakano tuli balamu, mmwe bwe muyimirira mu Mukama waffe.</VERS>
      <VERS vnumber="9">Kubanga kwebaza ki kwe tuyinza okusasula Katonda ku lwammwe, olw'essanyu lyonna lye tusanyuka ku lwammwe mu maaso ga Katonda waffe;</VERS>
      <VERS vnumber="10">emisana n'ekiro nga tusaba nnyo nnyini okulaba ku maaso gammwe, n'okutuukiriza ebitatuuka mu kukkiriza kwammwe?</VERS>
      <VERS vnumber="11">Naye Katonda yennyini era Kitaffe, ne Mukama waffe Yesu agolole ekkubo lyaffe okujja gye muli:</VERS>
      <VERS vnumber="12">nammwe Mukama waffe abongerengako abasukkirizenga okwagalananga mwekka na mwekka n'eri bonna, era nga naffe eri mmwe;</VERS>
      <VERS vnumber="13">alyoke anywezenga emitima gyammwe nga tegiriiko kunenyezebwa mu butukuvu, mu maaso ga Katonda waffe era Kitaffe, mu kujja kwa Mukama waffe Yesu wamu n'abatukuvu be bonna.</VERS>
    </CHAPTER>
    <CHAPTER cnumber="4">
      <VERS vnumber="1">Kale, ab'oluganda, ebisigaddeyo, tubeegayirira tubabuulirira mu Mukama waffe Yesu, nga bwe mwaweebwa ffe bwe kibagwanira okutambulanga n'okusiimibwanga Katonda, era nga bwe mutambula; okweyongerangako nate.</VERS>
      <VERS vnumber="2">Kubanga mumanyi ebiragiro bwe biri bye twabalagira ku bwa Mukama waffe Yesu.</VERS>
      <VERS vnumber="3">Kubanga ekyo Katonda ky'ayagala, okutukuzibwa kwammwe, okwewalanga obwenzi;</VERS>
      <VERS vnumber="4">buli muntu ku mmwe okumanyanga okufuga omubiri gwe ye mu butukuvu n'ekitiibwa,</VERS>
      <VERS vnumber="5">si mu mululu ogw'okwegomba, era ng'amawanga agatamanyi Katonda;</VERS>
      <VERS vnumber="6">alemenga okuyingirira muganda we newakubadde okumusobyako mu kigambo ekyo: kubanga Mukama waffe awalana eggwanga ery'ebyo byonna, era nga bwe twasooka okubabuulira n'okutegeereza ddala.</VERS>
      <VERS vnumber="7">Kubanga Katonda teyatuyitira bugwagwa, wabula mu butukuvu.</VERS>
      <VERS vnumber="8">Kale agaana tagaana muntu, wabula Katonda, abawa Omwoyo gwe Omutukuvu.</VERS>
      <VERS vnumber="9">Naye okuwandiikirwa ku by'okwagalanga ab'oluganda okwo temukwetaaga: kubanga mmwe mwekka mwayigirizibwa Katonda okwagalananga;</VERS>
      <VERS vnumber="10">kubanga n'okukola mukola bwe mutyo ab'oluganda bonna ab'omu Makedoni yonna. Naye tubabuulirira ab'oluganda, okweyongeranga okusukkirira;</VERS>
      <VERS vnumber="11">era mwegombe okukkakkananga, n'okukolanga ebyammwe mmwe, n'okukolanga emirimu n'emikono gyammwe, nga bwe twabalagira;</VERS>
      <VERS vnumber="12">mulyoke mutambulirenga mu mpisa ennungi eri ab'ebweru, nga temuliiko kye mwetaaga.</VERS>
      <VERS vnumber="13">Naye tetwagala mmwe obutategeera, ab'oluganda, eby'abo abeebaka; mulemenga okunakuwala, era ng'abalala abatalina ssuubi.</VERS>
      <VERS vnumber="14">Kubanga bwe tukkiriza nga Yesu yafa n'azuukira, era Katonda alireeta bw'atyo abeebaka ku bwa Yesu wamu naye.</VERS>
      <VERS vnumber="15">Kubanga ekyo kye tubabuulira mu kigambo kya Mukama waffe, nga ffe abalamu abaasigalawo okutuusa okujja kwa Mukama waffe tetulisooka abeebaka.</VERS>
      <VERS vnumber="16">Kubanga Mukama waffe yennyini alikka okuva mu ggulu n'okwogerera waggulu n'eddoboozi lya malayika omukulu n'ekkondeere lya Katonda: n'abo abaafiira mu Kristo be balisooka okuzuukira:</VERS>
      <VERS vnumber="17">naffe abalamu abaasigalawo ne tulyoka tutwalibwa wamu nabo mu bire okusisinkana Mukama waffe mu bbanga: kale bwe tutyo tunaabeeranga ne Mukama waffe ennaku zonna.</VERS>
      <VERS vnumber="18">Kale musanyusaganenga mwekka na mwekka n'ebigambo bino.</VERS>
    </CHAPTER>
    <CHAPTER cnumber="5">
      <VERS vnumber="1">Naye eby'entuuko n'ebiro, ab'oluganda, temwetaaga kubiwandiikirwa.</VERS>
      <VERS vnumber="2">Kubanga mwekka mumanyidde ddala ng'olunaku lwa Mukama waffe lujja ng'omubbi ekiro, bwe lutyo.</VERS>
      <VERS vnumber="3">Bwe baliba nga boogera nti Mirembe, siwali kabi, okuzikiriza okw'amangu ne kulyoka kubajjira, ng'okulumwa bwe kujjira omukazi ali olubuto; so tebaliwona n'akatono.</VERS>
      <VERS vnumber="4">Naye mmwe, ab'oluganda, temuli mu kizikiza, olunaku luli okubasisinkaniriza ng'omubbi:</VERS>
      <VERS vnumber="5">kubanga mmwe mwenna muli baana ba kutangaala, era muli baana ba musana: tetuli ba kiro newakubadde ab'ekizikiza;</VERS>
      <VERS vnumber="6">kale nno tulemenga okwebaka ng'abalala, naye tutunulenga tulemenga okutamiira.</VERS>
      <VERS vnumber="7">Kubanga abeebaka beebaka kiro; n'abatamiira batamiira kiro.</VERS>
      <VERS vnumber="8">Naye ffe, kubanga tuli ba musana, tulemenga okutamiira, nga twambadde eky'omu kifuba eky'okukkiriza n'okwagala, n'enkuufiira, essuubi ly'obulokozi.</VERS>
      <VERS vnumber="9">Kubanga ffe Katonda teyatuteekerawo busungu, wabula okuweebwa obulokozi ku bwa Mukama waffe Yesu Kristo,</VERS>
      <VERS vnumber="10">eyatufiirira ffe, bwe tutunula oba bwe twebaka tulyoke tubeere abalamu wamu naye.</VERS>
      <VERS vnumber="11">Kale musanyusaganenga, era muzimbaganenga buli muntu munne, era nga bwe mukola.</VERS>
      <VERS vnumber="12">Naye tubeegayirira, ab'oluganda, okumanyanga abafuba okukola emirimu mu mmwe, ababafuga mu Mukama waffe, abababuulirira;</VERS>
      <VERS vnumber="13">n'okubassaagamu ekitiibwa ennyo nnyini mu kwagala olw'omulimu gwabwe. Mubeerenga n'emirembe mu mmwe.</VERS>
      <VERS vnumber="14">Era tubabuulirira, ab'oluganda, munenyenga abatatambula bulungi, mugumyenga abalina omwoyo omunafu, muyambenga abatalina maanyi, mugumiikirizenga eri bonna.</VERS>
      <VERS vnumber="15">Mulabe omuntu yenna alemenga okuwalana ekibi olw'ekibi; naye ennaku zonna mugobererenga ekirungi mwekka na mwekka n'eri bonna.</VERS>
      <VERS vnumber="16">Musanyukenga ennaku zonna;</VERS>
      <VERS vnumber="17">musabenga obutayosa;</VERS>
      <VERS vnumber="18">mwebazenga mu kigambo kyonna kyonna: kubanga ekyo Katonda ky'abaagaliza mu Kristo Yesu gye muli.</VERS>
      <VERS vnumber="19">Temuzikizanga Mwoyo;</VERS>
      <VERS vnumber="20">temunyoomanga bunnabbi;</VERS>
      <VERS vnumber="21">mugezengako ku bigambo byonna; munywerezenga ddala ekirungi;</VERS>
      <VERS vnumber="22">mwewalenga buli ngeri ya bubi.</VERS>
      <VERS vnumber="23">Era Katonda ow'emirembe yennyini abatukulize ddala; era omwoyo gwammwe n'obulamu n'omubiri byonna awamu bikuumibwenga awatali kunenyezebwa mu kujja kwa Mukama waffe Yesu Kristo.</VERS>
      <VERS vnumber="24">Abayita mwesigwa, n'okukola ye alikola.</VERS>
      <VERS vnumber="25">Ab'oluganda, mutusabirenga.</VERS>
      <VERS vnumber="26">Mulamuse ab'oluganda bonna n'okunywegera okutukuvu.</VERS>
      <VERS vnumber="27">Mbalayiza Mukama waffe okusomera ebbaluwa eno ab'oluganda bonna.</VERS>
      <VERS vnumber="28">Ekisa kya Mukama waffe Yesu Kristo kibeerenga wamu nammwe.</VERS>
    </CHAPTER>
  </BIBLEBOOK>
  <BIBLEBOOK bname="2 Abasessaloniika" bnumber="53">
    <CHAPTER cnumber="1">
      <VERS vnumber="1">Pawulo ne Sirwano ne Timoseewo eri ekkanisa ey'Abasessaloniika mu Katonda Kitaffe ne Mukama waffe Yesu Kristo;</VERS>
      <VERS vnumber="2">ekisa kibeerenga gye muli n'emirembe ebiva eri Katonda Kitaffe ne Mukama waffe Yesu Kristo.</VERS>
      <VERS vnumber="3">Kitugwanidde okwebazanga Katonda ennaku zonna ku lwammwe, ab'oluganda, nga bwe kisaana, kubanga okukkiriza kwammwe kukula nnyo, n'okwagalana kwa buli muntu ku mmwe mwenna mwekka na mwekka kweyongera;</VERS>
      <VERS vnumber="4">naffe bennyini n'okwenyumiriza ne twenyumiririzanga mu mmwe mu kkanisa za Katonda olw'okugumiikiriza kwammwe n'okukkiriza mu kuyigganyizibwa kwammwe kwonna n'okubonaabona kwe muzibiikiriza;</VERS>
      <VERS vnumber="5">ebyo ke kabonero k'omusango gwa Katonda ogw'ensonga; mulyoke musaanyizibwe obwakabaka bwa Katonda, n'okubonaabona bwe mubonaabonera:</VERS>
      <VERS vnumber="6">oba nga kya nsonga eri Katonda okubasasula okubonaabona abababonyaabonya,</VERS>
      <VERS vnumber="7">era nammwe ababonyaabonyezebwa okubasasula okwesiima awamu naffe, mu kubikkulibwa kwa Mukama waffe Yesu okuva mu ggulu awamu ne bamalayika ab'obuyinza bwe,</VERS>
      <VERS vnumber="8">mu muliro ogwaka, ng'awalana eggwanga abatamanyi Katonda, n'abo abatagondera njiri ya Mukama waffe Yesu:</VERS>
      <VERS vnumber="9">abalibonerezebwa, kwe kuzikirira emirembe n'emirembe okuva mu maaso ga Mukama waffe ne mu kitiibwa ky'amaanyi ge,</VERS>
      <VERS vnumber="10">bw'alijja okuweebwa ekitiibwa mu batukuvu be, n'okwewuunyizibwa mu bonna abakkiriza (kubanga okutegeeza kwaffe gye muli kwakkirizibwa) ku lunaku luli.</VERS>
      <VERS vnumber="11">Kyetuva tubasabira ennaku zonna, Katonda waffe abasaanyize okuyitibwa kwammwe, era atuukirize n'amaanyi buli kye mwagala eky'obulungi na buli mulimu ogw'okukkiriza;</VERS>
      <VERS vnumber="12">erinnya lya Mukama waffe Yesu liryoke liweebwe ekitiibwa mu mmwe, era nammwe mu ye, ng'ekisa kya Katonda waffe ne Mukama waffe Yesu Kristo bwe kiri.</VERS>
    </CHAPTER>
    <CHAPTER cnumber="2">
      <VERS vnumber="1">Naye tubeegayirira, ab'oluganda, olw'okujja kwa Mukama waffe Yesu Kristo n'olw'okuku&#331;&#331;aana kwaffe gy'ali;</VERS>
      <VERS vnumber="2">obutasagaasagana mangu mu magezi gammwe, newakubadde okweraliikirira newakubadde olw'omwoyo, newakubadde olw'ebbaluwa efaanana ng'evudde gye tuli, nti olunaku lwa Mukama waffe lutuuse;</VERS>
      <VERS vnumber="3">omuntu yenna tabalimbanga mu kigambo kyonna kyonna: kubanga olunaku olwo terulijja wabula ng'okwawukana kuli kumaze kubaawo, era omuntu oli ow'okwonoona nga alimala okubikkulwa, omwana w'okuzikirira,</VERS>
      <VERS vnumber="4">aziyiza era eyeegulumiza okusinga buli kintu ekiyitibwa Katonda oba ekisinzibwa, n'okutuula n'atuula mu yeekaalu ya Katonda, nga yeeraga yekka nti ye Katonda.</VERS>
      <VERS vnumber="5">Temujjukira, nga bwe nnali nga nkyali gye muli, nababuulira ebyo?</VERS>
      <VERS vnumber="6">Era ne kaakano ekirobera mukimanyi, alyoke abikkuke mu ntuuko ze.</VERS>
      <VERS vnumber="7">Kubanga ne kaakano ekyama eky'obujeemu weekiri kikola: wabula kyokka aziyiza kaakano okutuusa lw'aliggibwawo.</VERS>
      <VERS vnumber="8">Awo omujeemi oli n'alyoka abikkuka, Mukama waffe Yesu gw'alitta n'omukka ogw'omu kamwa ke, era gw'alizikiriza n'okulabisibwa kw'okujja kwe;</VERS>
      <VERS vnumber="9">naye okujja kw'oyo kuli mu kukola kwa Setaani n'amaanyi gonna n'obubonero n'eby'amagero eby'obulimba,</VERS>
      <VERS vnumber="10">n'okukyamya kwonna okutali kwa butuukirivu eri abo ababula; kubanga tebakkiriza kwagala mazima, balyoke balokoke.</VERS>
      <VERS vnumber="11">Katonda kyava abasindikira okukyamya okukola, bakkirize eby'obulimba:</VERS>
      <VERS vnumber="12">bonna balyoke basalirwe omusango abatakkiriza mazima naye abasanyukira obutali butuukirivu.</VERS>
      <VERS vnumber="13">Naye kitugwanidde ffe okwebazanga Katonda ennaku zonna ku lwammwe, ab'oluganda abaagalwa Mukama waffe, kubanga Katonda yabalondera obulokozi okuva ku lubereberye mu kutukuzibwa Omwoyo n'okukkiriza amazima</VERS>
      <VERS vnumber="14">bye yabayitira n'enjiri yaffe olw'okufuna ekitiibwa kya Mukama waffe Yesu Kristo.</VERS>
      <VERS vnumber="15">Kale nno ab'oluganda, muyimirirenga, era munywezenga bye mwaweebwa ne muyigirizibwa, oba mu kigambo oba mu bbaluwa yaffe.</VERS>
      <VERS vnumber="16">Naye Mukama waffe Yesu Kristo yennyini, ne Katonda Kitaffe, eyatwagala n'atuwa okusanyusa okutaggwaawo n'essuubi eddungi mu kisa,</VERS>
      <VERS vnumber="17">abasanyuse emitima gyammwe aginywezenga mu buli kikolwa n'ekigambo ekirungi.</VERS>
    </CHAPTER>
    <CHAPTER cnumber="3">
      <VERS vnumber="1">Ebisigaddeyo, ab'oluganda, mu tusabirenga ekigambo kya Mukama waffe, kiwulukuke, kiweebwenga ekitiibwa, era nga mu mmwe;</VERS>
      <VERS vnumber="2">era tulokoke eri abantu abatalina magezi, ababi; kubanga okukkiriza si kwa bonna.</VERS>
      <VERS vnumber="3">Naye Mukama waffe mwesigwa, alibanyweza, anaabakuumanga eri omubi.</VERS>
      <VERS vnumber="4">Era twesiga Mukama waffe mu bigambo byammwe, nga mukola bye tulagira era munaabikolanga.</VERS>
      <VERS vnumber="5">Era Mukama waffe alu&#331;&#331;amyenga emitima gyammwe okutuuka mu kwagala kwa Katonda ne mu kugumiikiriza kwa Kristo.</VERS>
      <VERS vnumber="6">Era tubalagira, ab'oluganda mu linnya lya Mukama waffe Yesu Kristo, mweyawulenga eri buli ow'oluganda atatambula bulungi newakubadde mu mpisa ze baaweebwa ffe.</VERS>
      <VERS vnumber="7">Kubanga mmwe mwennyini mumanyi bwe kibagwanira okutugobereranga: kubanga tetwalemwa kutambula bulungi mu mmwe;</VERS>
      <VERS vnumber="8">so tetulyanga mmere ya muntu yenna ya bwereere, naye mu kufuba n&#8217;okukoowa twakolanga emirimu ekiro n'emisana obutazitoowerera muntu ku mmwe:</VERS>
      <VERS vnumber="9">si kubanga tetulina buyinza, naye tweweeyo gye muli ng'ekyokulabirako mulyoke mutugobererenga.</VERS>
      <VERS vnumber="10">Kubanga era bwe twali gye muli, twabalagira bwe tutyo nti Omuntu yenna bwagaananga okukola emirimu, n'okulya talyanga.</VERS>
      <VERS vnumber="11">Kubanga tuwulira nti eriyo abamu abatatambula bulungi mu mmwe nga tebakola mirimu gyabwe n'akatono, wabula egy'abalala.</VERS>
      <VERS vnumber="12">Abali bwe batyo tubalagira era tubabuulirira mu Mukama waffe Yesu Kristo, okukolanga emirimu n'obuteefu balyoke balyenga emmere yaabwe bo.</VERS>
      <VERS vnumber="13">Naye mmwe, ab'oluganda, temukoowanga mu kukola obulungi.</VERS>
      <VERS vnumber="14">Era omuntu yenna bw'atagonderanga kigambo kyaffe mu bbaluwa eno, oyo mumwetegerezanga, so temwegattanga naye, ensonyi ziryoke zimukwate.</VERS>
      <VERS vnumber="15">So temumulowoozanga nga mulabe, naye mumubuuliriranga ng'ow'oluganda.</VERS>
      <VERS vnumber="16">Era Mukama waffe ow'emirembe yennyini abawenga emirembe ennaku zonna mu bigambo byonna. Mukama waffe abeerenga nammwe mwenna.</VERS>
      <VERS vnumber="17">Kuno kwe kulamusa kwange Pawulo n'omukono gwange, ke kabonero mu bbaluwa yonna: bwe ntyo bwe mpandiika.</VERS>
      <VERS vnumber="18">Ekisa kya Mukama waffe Yesu Kristo kibeerenga nammwe mwenna.</VERS>
    </CHAPTER>
  </BIBLEBOOK>
  <BIBLEBOOK bname="1 Timoseewo" bnumber="54">
    <CHAPTER cnumber="1">
      <VERS vnumber="1">Pawulo, omutume wa Kristo Yesu ng'okulagira kwa Katonda Omulokozi waffe bwe kuli n'okwa Kristo Yesu essuubi lyaffe;</VERS>
      <VERS vnumber="2">eri Timoseewo omwana wange ddala olw'okukkiriza: ekisa, okusaasira, emirembe bibenga gy'oli ebiva eri Katonda Kitaffe ne Kristo Yesu Mukama waffe.</VERS>
      <VERS vnumber="3">Nga bwe nnakubuulirira okubeera mu Efeso, bwe nnali nga &#331;&#331;enda e Makedoni, olagirenga abamu obutayigirizanga bulala,</VERS>
      <VERS vnumber="4">newakubadde okulowoozanga enfumo n'ebigambo by'obuzaale ebitakoma, ebireeta empaka okusinga obuwanika bwa Katonda obuli mu kukkiriza; bwe nkola bwe ntyo ne kaakano.</VERS>
      <VERS vnumber="5">Naye enkomerero y'ekiragiro kwe kwagala okuva mu mutima omulongoofu n'omwoyo omulungi n'okukkiriza okutalina bukuusa:</VERS>
      <VERS vnumber="6">ebyo abamu babiwunjukamu ne bakyamira mu bigambo ebitaliimu;</VERS>
      <VERS vnumber="7">nga baagala okuba ng'abayigiriza b'amateeka, nga tebategeera bye boogera newakubadde bye bakakasa.</VERS>
      <VERS vnumber="8">Naye tumanyi ng'amateeka malungi, omuntu bw'agasoma ng'amateeka bwe gali,</VERS>
      <VERS vnumber="9">ng'amanyi ekyo nti amateeka tegateekerwawo muntu mutuukirivu, wabula abatali batuukirivu n'abajeemu, abatatya Katonda n'abalina ebibi, abatali batukuvu n'abavvoola Katonda, abatta bakitaabwe ne bannyaabwe, abassi b'abantu,</VERS>
      <VERS vnumber="10">abenzi, abalya ebisiyaga, abanyazi b'abantu, abalimba, abalayirira obwereere, n'ebirala byonna ebiwakana n'okuyigiriza okw'obulamu;</VERS>
      <VERS vnumber="11">ng'enjiri bw'eri ey'ekitiibwa kya Katonda eyeebazibwa gye nnateresebwa nze.</VERS>
      <VERS vnumber="12">Mmwebaza oyo eyampa amaanyi, ye Kristo Yesu Mukama waffe, kubanga yandowooza nga ndi mwesigwa, bwe yanteeka mu buweereza,</VERS>
      <VERS vnumber="13">olubereberye bwe nnali omuvumi era omuyigganya era ow'ekyejo: naye nnasaasirwa kubanga nnakolanga nga ssimanyi mu butakkiriza;</VERS>
      <VERS vnumber="14">ekisa kya Mukama waffe ne kyeyongera nnyo wamu n'okukkiriza n'okwagala okuli mu Kristo Yesu.</VERS>
      <VERS vnumber="15">Ekigambo kyesigwa, era ekisaanira okukkirizibwa kwonna nti Kristo Yesu yajja mu nsi okulokola abalina ebibi; mu bo nze w'olubereberye;</VERS>
      <VERS vnumber="16">naye kyennava nsaasirwa Yesu Kristo alyoke alabisize mu nze ow'olubereberye okugumiikiriza kwe kwonna, okubeeranga ekyokulabirako eri abo abagenda okumukkiriza olw'obulamu obutaggwaawo.</VERS>
      <VERS vnumber="17">Era Kabaka ow'emirembe n'emirembe, ataggwaawo, atalabika, Katonda omu, aweebwenga ettendo n'ekitiibwa emirembe n'emirembe. Amiina.</VERS>
      <VERS vnumber="18">Ekiragiro kino nkuteresa, mwana wange Timoseewo, ng'ebigambo bya bannabbi bwe byali bye baakwogerako edda, olyoke olwanirenga mu byo olutalo olulungi,</VERS>
      <VERS vnumber="19">ng'onyweza okukkiriza n'omwoyo omulungi, abalala gwe basindika eri ne bamenyekerwa okukkiriza kwabwe:</VERS>
      <VERS vnumber="20">mu abo ye Kumenayo ne Alegezanda: be nnawa eri Setaani, balyoke bayigirizibwe obutavumanga.</VERS>
    </CHAPTER>
    <CHAPTER cnumber="2">
      <VERS vnumber="1">Kale okusooka byonna mbabuulirira okwegayiriranga n'okusabanga n'okutakabananga n'okwebazanga bikolebwenga ku lw'abantu bonna;</VERS>
      <VERS vnumber="2">ku lwa bakabaka n'abakulu bonna; tulyoke tubeerenga n'obulamu obutereevu obw'emirembe mu kutya Katonda kwonna ne mu kwegendereza.</VERS>
      <VERS vnumber="3">Ekyo kye kirungi, ekikkirizibwa mu maaso g'Omulokozi waffe Katonda,</VERS>
      <VERS vnumber="4">ayagala abantu bonna okulokoka, era okutuuka mu kutegeerera ddala amazima.</VERS>
      <VERS vnumber="5">Kubanga waliwo Katonda omu, era omutabaganya wa Katonda n'abantu omu, omuntu Kristo Yesu,</VERS>
      <VERS vnumber="6">eyeewaayo abe omutango olwa bonna; okutegeeza kulibaawo mu ntuuko zaakwo:</VERS>
      <VERS vnumber="7">nze kwe nnateekerwa omubuulizi era omutume (njogera mazima, ssirimba), omuyigiriza w'amawanga olw'okukkiriza n'amazima.</VERS>
      <VERS vnumber="8">Kyenva njagala abasajja basabenga mu buli kifo, nga bayimusa emikono emitukuvu, awatali busungu na mpaka.</VERS>
      <VERS vnumber="9">Bwe batyo n'abakazi beeyonjenga mu byambalo ebisaana, n'okukwatibwa ensonyi n'okwegendereza; si mu kulanganga enviiri, ne zaabu oba luulu oba engoye ez'omuwendo omungi;</VERS>
      <VERS vnumber="10">naye (nga bwe kisaanira abakazi abeeyita abatya Katonda) n'ebikolwa ebirungi.</VERS>
      <VERS vnumber="11">Omukazi ayigenga mu bukkakkamu mu kugonda kwonna.</VERS>
      <VERS vnumber="12">Naye omukazi mmugaanyi okuyigirizanga, newakubadde okufuganga omusajja, naye okubeeranga mu bukkakkamu.</VERS>
      <VERS vnumber="13">Kubanga Adamu ye yasooka okutondebwa, oluvannyuma Kaawa;</VERS>
      <VERS vnumber="14">era Adamu si ye yalimbibwa, naye omukazi oli ye yalimbibwa n'aba mu kwonoona:</VERS>
      <VERS vnumber="15">naye anaalokokanga mu kuzaala, bwe banaanyiikiranga mu kukkiriza n'okwagala n'obutukuvu awamu n'okwegendereza.</VERS>
    </CHAPTER>
    <CHAPTER cnumber="3">
      <VERS vnumber="1">Kyesigwa ekigambo ekyo nti Omuntu bw'ayagalanga obulabirizi, yeegomba mulimu mulungi.</VERS>
      <VERS vnumber="2">Kale omulabirizi kimugwanira obutabangako kya kunenyezebwa, abeerenga musajja wa mukazi omu, atatamiira, mwegendereza, mukwata mpola, ayaniriza abagenyi,</VERS>
      <VERS vnumber="3">atayombera ku mwenge, atakuba; naye omuwombeefu, atalwana, ateegomba bintu;</VERS>
      <VERS vnumber="4">afuga obulungi ennyumba ye ye, agonza abaana be mu kitiibwa kyonna;</VERS>
      <VERS vnumber="5">(naye omuntu bw'atamanya kufuga nnyumba ye ye, ayinza atya okujjanjaba ekkanisa ya Katonda?)</VERS>
      <VERS vnumber="6">si oyo eyaakakyuka, alemenga okwekulumbaza n'amala agwa mu musango gwa Setaani.</VERS>
      <VERS vnumber="7">Era nate kimugwanira okubeeranga n'okutegeezebwa okulungi eri abo ab'ebweru, alemenga okugwa mu kuvumibwa ne mu kyambika kya Setaani.</VERS>
      <VERS vnumber="8">Bwe batyo n'abaweereza kibagwanira okubeeranga abalimu ekitiibwa, si bannimibbirye, abatanywanga mwenge mungi, si beegombi ba bintu;</VERS>
      <VERS vnumber="9">nga bakuuma ekyama eky'okukkiriza mu mwoyo omulungi.</VERS>
      <VERS vnumber="10">Era nate abo basookenga okukemebwa, balyoke baweereze, nga tebaliiko kya kunenyezebwa.</VERS>
      <VERS vnumber="11">Bwe batyo n'abakazi kibagwanira okubeeranga abalimu ekitiibwa, abatawaayiriza, abatatamiira, abeesigwa mu byonna.</VERS>
      <VERS vnumber="12">Abaweereza babeereaga basajja ba mukazi omu, nga bafuga abaana baabwe obulungi n'ennyumba zaabwe bo.</VERS>
      <VERS vnumber="13">Kubanga abamala okuweereza obulungi beefunira obukulu obulungi n'obugumu bungi mu kukkiriza okuli mu Kristo Yesu.</VERS>
      <VERS vnumber="14">Nkuwandiikidde ebyo nga nsuubira okujja gy'oli mangu;</VERS>
      <VERS vnumber="15">naye bwe ndwanga olyoke obe ng'omanyi bwe kigwana okukolanga mu nnyumba ya Katonda, ye kkanisa ya Katonda omulamu, empagi n'omusingi eby'amazima.</VERS>
      <VERS vnumber="16">Era awatali kubuusabuusa ekyama eky'okutya Katonda kye kikulu; oyo eyalabisibwa mu mubiri, n'aweebwa obutuukirivu mu mwoyo, n'alabibwa bamalayika, n'abuulirwa mu mawanga, n'akkirizibwa mu nsi, n'atwalibwa mu kitiibwa.</VERS>
    </CHAPTER>
    <CHAPTER cnumber="4">
      <VERS vnumber="1">Naye Omwoyo ayogera lwatu nti mu nnaku ez'oluvannyuma walibaawo abaliva mu kukkiriza, nga bawulira emyoyo egikyamya n'okuyigiriza kwa basetaani,</VERS>
      <VERS vnumber="2">olw'obunnanfuusi bw'abalimba, nga bookebwa emyoyo gyabwe nga n'ekyuma ekyokya,</VERS>
      <VERS vnumber="3">nga bawera okufumbiriganwanga era nga balagira okulekanga ebiriibwa, Katonda bye yatonda biriirwenga mu kwebaza abakkiriza ne bategeerera ddala amazima.</VERS>
      <VERS vnumber="4">Kubanga buli kitonde kya Katonda kirungi, so siwali kya kusuula bwe kitoolebwa n'okwebaza:</VERS>
      <VERS vnumber="5">kubanga kitukuzibwa na kigambo kya Katonda n'okusaba.</VERS>
      <VERS vnumber="6">Bw'onojjukizanga ab'oluganda ebyo, onoobaaga muweereza mulungi owa Kristo Yesu, ng'okulira mu bigambo eby'okukkiriza n'eby'okuyigiriza okulungi kwe wagoberera:</VERS>
      <VERS vnumber="7">naye enfumo ezitali za ddiini ez'obusirusiru z'oba olekanga. Weemanyiizenga okutya Katonda:</VERS>
      <VERS vnumber="8">kubanga okwemanyiiza kw'omubiri kugasa akaseera katono; naye okutya Katonda kugasa mu byonna, kubanga kulina okusuubiza kw'obulamu obwa kaakano n'obw'obugenda okujja.</VERS>
      <VERS vnumber="9">Ekigambo ekyo kyesigwa era ekisaanira okukkirizibwa kwonna.</VERS>
      <VERS vnumber="10">Kubanga kyetuva tutegana ne tufuba, kubanga twasuubira Katonda omulamu, Omulokozi w'abantu bonna, okusinga w'abakkiriza,</VERS>
      <VERS vnumber="11">Lagiranga ebyo obiyigirizenga,</VERS>
      <VERS vnumber="12">Omuntu yenna takunyoomanga lwa buvubuka bwo; naye beeranga kya kulabirako eri abo abakkiriza mu kwogeranga, mu kutambulanga: mu kwagalanga, mu kukkirizanga, mu kubanga omulongoofu.</VERS>
      <VERS vnumber="13">Okutuusa lwe ndijja, nyiikiranga mu kusoma, n'okubuuliriranga, n'okuyigirizanga.</VERS>
      <VERS vnumber="14">Tolekanga kirabo ekiri mu ggwe, kye waweebwa olw'obunnabbi awamu n'okuteekebwako emikono gy'abakadde.</VERS>
      <VERS vnumber="15">Ebyo obiroweozenga, obeerenga mu ebyo; okuyitirira kwo kulabikenga eri bonna.</VERS>
      <VERS vnumber="16">Weekuumenga wekka n'okuyigiriza kwo. Nyiikiriranga mu ebyo; kubanga bw'okola bw'otyo, olyerokola wekka era n'abo abakuwulira.</VERS>
    </CHAPTER>
    <CHAPTER cnumber="5">
      <VERS vnumber="1">Tonenyanga mukadde, naye omubuuliriranga nga kitaawo abavubuka ng'ab'oluganda:</VERS>
      <VERS vnumber="2">abakazi abakadde nga nnyoko; abato nga bannyoko mu bulongoofu bwonna.</VERS>
      <VERS vnumber="3">Obawenga ekitiibwa bannamwandu ababa bannamwandu ddala.</VERS>
      <VERS vnumber="4">Naye nnamwandu yenna bw'aba n'abaana oba bazzukulu basookenga okuyiga okwegendereza eri ab'omu nnyumba zaabwe, n'okusasula bakadde baabwe: kubanga ekyo kye kikkirizibwa mu maaso ga Katonda.</VERS>
      <VERS vnumber="5">Naye abeera nnamwandu ddala n'alekebwa yekka, asuubira Katonda, n'anyiikiranga okusaba n'okwegayiriranga emisana n'ekiro.</VERS>
      <VERS vnumber="6">Naye oyo awoomerwa ebinyumu ng'afudde newakubadde ng'akyali mulamu.</VERS>
      <VERS vnumber="7">Era n'ebyo obalagire, balemenga okubaako eky'okunenyezebwa.</VERS>
      <VERS vnumber="8">Naye omuntu yenna bw'atajjanjaba babe n'okusinga ab'omu nnyumba ye nga yeegaanyi okukkiriza, era nga ye mubi okusinga atakkiriza.</VERS>
      <VERS vnumber="9">Nnamwandu yenna tawandiikibwanga nga tannatuusa myaka nkaaga, eyafumbirwa omusajja omu</VERS>
      <VERS vnumber="10">asiimibwa mu bikolwa ebirungi oba nga yaleranga abaana, oba nga yayanirizanga abagenyi, oba nga yanaazanga abatukuvu ebigere, oba nga yabeeranga ababonaabona, oba nga yagobereranga nnyo buli kikolwa ekirungi.</VERS>
      <VERS vnumber="11">Naye bannamwandu abakyali abato obagaanenga: kubanga bwe balikabawala eri Kristo, nga baagala okufumbirwa;</VERS>
      <VERS vnumber="12">nga bazza omusango kuba basuula okukkiriza kwabwe okw&#8217;olubereberye.</VERS>
      <VERS vnumber="13">Era ate bayiga okubeeranga abagayaavu, nga batambulatambula okubuna amayumba naye tebagayaala bugayaazi, naye balina olugambo n'akajanja nga boogera ebitasaana.</VERS>
      <VERS vnumber="14">Kyenva njagala abakyali abato bafumbirwenga, bazaalenga abaana, bafugenga ennyumba, balemenga okuwa omulabe ebbanga w'ayima okuvuma:</VERS>
      <VERS vnumber="15">kubanga waliwo kaakano abaakyuka okugoberera Setaani.</VERS>
      <VERS vnumber="16">Omukazi yenna akkiriza bw&#8217;abanga ne bannamwandu, abayambenga, era ekkanisa eremenga okuzitoowererwa, eryoke eyambenga bannamwandu ddala ddala.</VERS>
      <VERS vnumber="17">Abakadde abafuga obulungi basaanyizibwe okuweebwanga ekitiibwa emirundi ebiri, okusinga abafuba mu kigambo n'okuyigiriza.</VERS>
      <VERS vnumber="18">Kubanga ekyawandiikibwa kyogera nti Tosibanga mumwa gwa nte ewuula e&#331;&#331;aano. Era nti Akola emirimu asaanira empeera ye.</VERS>
      <VERS vnumber="19">Tokkirizanga kiroope ku mukadde awatali bajulirwa babiri oba basatu.</VERS>
      <VERS vnumber="20">Aboonoona obanenyezanga mu maaso g'abantu bonna, era n'abalala balyoke batyenga.</VERS>
      <VERS vnumber="21">Nkukuutirira mu maaso ga Katonda, ne Kristo Yesu, ne bamalayika abalonde, weekuumenga ebyo awatali kusaliriza, nga tokola kigambo olw'obuganzi.</VERS>
      <VERS vnumber="22">Toyanguyirizanga kussaako mikono ku muntu yenna, so tossanga kimu na bibi by'abantu abalala: weekuume obeerenga mulongoofu.</VERS>
      <VERS vnumber="23">Tonywanga mazzi gokka, naye onywanga ne ku mwenge katono olw'olubuto lwo n'olw'okulwalalwala.</VERS>
      <VERS vnumber="24">Waliwo abantu ebibi byabwe biba mu lwatu; nga bibakulembera okugenda mu musango; era n'abalala bibavaako nnyuma.</VERS>
      <VERS vnumber="25">Era bwe kityo n'ebikolwa ebirungi biba mu lwatu; ne bwe kitaba bwe kityo tebirirema kwolesebwa.</VERS>
    </CHAPTER>
    <CHAPTER cnumber="6">
      <VERS vnumber="1">Abali mu bufuge abaddu balowoozenga bakama baabwe bennyini nga basaanidde ekitiibwa kyonna, erinnya lya Katonda n'okuyigiriza kwaffe biremenga okuvumibwa.</VERS>
      <VERS vnumber="2">Era abalina bakama baabwe abakkiriza tebabanyoomanga, kubanga ba luganda; naye beeyongere okubaweerezanga, kubanga abassa ekimu mu kukolwa obulungi bakkiriza era baagalwa. Yigirizanga ebyo obibuulirirenga.</VERS>
      <VERS vnumber="3">Omuntu yenna bw'ayigirizanga obulala, so nga takkiriza bigambo bya bulamu, bye bya Mukama waffe Yesu Kristo, n'okuyigiriza okugobereranga okutya Katonda;</VERS>
      <VERS vnumber="4">nga yeekulumbaza, nga taliiko ky'ategeera, wabula okukalambiza obukalambiza empaka n'entalo ez'ebigambo, omuva obuggya, okuyomba, okuvuma, okuteerera obubi,</VERS>
      <VERS vnumber="5">okukaayana kw'abantu abayonooneka amagezi, abaggibwako amazima, nga balowooza ng'okutya Katonda kwe kufuna amagoba.</VERS>
      <VERS vnumber="6">Naye okutya Katonda wamu n'obutayaayaananga ge magoba amangi:</VERS>
      <VERS vnumber="7">kubanga tetwaleeta kintu mu nsi, kubanga era tetuyinza kuggyamu kintu;</VERS>
      <VERS vnumber="8">naye bwe tuba n&#8217;emmere n'ebyokwambala, ebyo binaatumalanga.</VERS>
      <VERS vnumber="9">Naye abaagala okugaggawala bagwa mu kukemebwa ne mu mutego n'okwegomba okungi okw'obusirusiru okwonoona, okunnyika abantu mu kubula n'okuzikirira.</VERS>
      <VERS vnumber="10">Kubanga okwagala ebintu kye kikolo ky'ebibi byonna: waliwo abantu abayaayaanira ebyo, ne bakyamizibwa okuva mu kukkiriza, ne beefumitira ddala n'ennaku ennyingi.</VERS>
      <VERS vnumber="11">Naye ggwe, omuntu wa Katonda, ddukanga ebyo,ogobererenga obutuukirivu, okutya Katonda, okukkiriza, okwagala, okugumiikiriza, obuwombeefu.</VERS>
      <VERS vnumber="12">Lwananga okulwana okulungi okw'okukkiriza, nywezanga obulamu obutaggwaawo, bwe wayitirwa, n'oyatula okwatula okulungi mu maaso g'abajulirwa abangi.</VERS>
      <VERS vnumber="13">Nkukuutirira mu maaso ga Katonda, awa byonna obulamu, ne Kristo Yesu eyategeeza okwatula okulungi eri Pontio Piraato;</VERS>
      <VERS vnumber="14">weekuumenga ekiragiro awatali bbala, awatali kya kunenyezebwa, okutuusa ku kulabika kwa Mukama waffe Yesu Kristo:</VERS>
      <VERS vnumber="15">kw'aliraga mu ntuuko zaakwo Nannyini buyinza yekka atenderezebwa, Kabaka wa bakabaka, era Mukama w'abaami;</VERS>
      <VERS vnumber="16">alina obutafa yekka, atuula mu kutangaala okutasemberekeka; omuntu yenna gw'atalabangako, so siwali ayinza okumulaba: aweebwenga ekitiibwa n'obuyinza obutaggwaawo. Amiina.</VERS>
      <VERS vnumber="17">Okuutirenga abagagga ab'omu mirembe gya kaakano obuteegulumizanga, newakubadde okwesiga obugagga obutali bwa lubeerera, wabula Katonda, atuwa byonna olw'obugagga tulyoke twesanyusenga n'ebyo;</VERS>
      <VERS vnumber="18">bakolenga obulungi, babeerenga abagagga mu bikolwa ebirungi, babeerenga bagabi, bassenga kimu;</VERS>
      <VERS vnumber="19">nga beeterekera eky'okuyimako ekirungi olw'ebiro ebigenda okujja, balyoke banywezenga obulamu ddala ddala.</VERS>
      <VERS vnumber="20">Ai Timoseewo, kuumanga kye wateresebwa, nga weewala ebigambo ebitaliimu ebitali bya Katonda n'okulwana kw'ebigambo eby'okutegeera, okuyitibwa bwe kutyo mu bulimba;</VERS>
      <VERS vnumber="21">waliwo abantu abeegomba okuba nakwo, ne bakyama mu kukkiriza. Ekisa kibeerenga nammwe.</VERS>
    </CHAPTER>
  </BIBLEBOOK>
  <BIBLEBOOK bname="2 Timoseewo" bnumber="55">
    <CHAPTER cnumber="1">
      <VERS vnumber="1">Pawulo, omutume wa Kristo Yesu olw'okwagala kwa Katonda, ng'okusuubiza bwe kuli okw'obulamu obuli mu Kristo Yesu,</VERS>
      <VERS vnumber="2">eri Timoseewo, omwana wange omwagalwa: ekisa, okusaasira, emirembe ebiva eri Katonda Kitaffe ne Kristo Yesu Mukama waffe bituuke gy'oli.</VERS>
      <VERS vnumber="3">Nneebaza Katonda gwe mpeereza okuva ku bajjajjange mu mwoyo omulungi, bwe nkujjukira obutayosa mu kusaba kwange emisana n'ekiro</VERS>
      <VERS vnumber="4">nga nkulumirwa okukulaba, bwe njijukira amaziga go, ndyoke njijule essanyu;</VERS>
      <VERS vnumber="5">bwe nnajjukizibwa okukkiriza okutali kwa bukuusa okuli mu ggwe; okwabeeranga olubereberye mu jjajjaawo Looyi ne mu nnyoko Ewuniike, era ntegeeredde ddala nga kuli ne mu ggwe.</VERS>
      <VERS vnumber="6">Kyenva nkujjukiza okuseesanga ekirabo kya Katonda ekiri mu ggwe olw'okuteekebwako emikono gyange.</VERS>
      <VERS vnumber="7">Kubanga Katonda teyatuwa ffe omwoyo ogw'okutya, wabula ogw'amaanyi era ogw'okwagala era ogw'okwegenderezanga.</VERS>
      <VERS vnumber="8">Kale, tokwatirwanga nsonyi kutegeeza kwa Mukama waffe, newakubadde nze omusibe we: naye obonyaabonyezebwanga wamu n'enjiri ng'amaanyi ga Katonda bwe gali;</VERS>
      <VERS vnumber="9">eyatulokola n'atuyita okuyita okutukuvu, si ng'ebikolwa byaffe bwe biri, wabula okumalirira kwe ye n'ekisa bwe biri, kye twaweerwa mu Kristo Yesu emirembe n'emirembe nga teginnabaawo,</VERS>
      <VERS vnumber="10">naye kirabisibwa kaakano olw'okwolesebwa kw'Omulokozi waffe Kristo Yesu, eyaggyawo okufa n'amulisa obulamu n'obutazikirira olw'enjiri,</VERS>
      <VERS vnumber="11">gye nnateekerwawo omubuulizi era omutume era omuyigiriza.</VERS>
      <VERS vnumber="12">Era kyenva mbonaabona bwe ntyo: naye sikwatibwa nsonyi; kubanga mmanyi gwe nnakkiriza, ne ntegeerera ddala ng'ayinza okukuumanga kye nnamuteresa okutuusa ku lunaku luli.</VERS>
      <VERS vnumber="13">Nywezanga ekyokulabirako eky'ebigambo eby'obulamu bye wawuliranga gye ndi, mu kukkiriza ne mu kwagala okuli mu Kristo Yesu.</VERS>
      <VERS vnumber="14">Ekintu ekirungi kye wateresebwa okikuumenga n'Omwoyo Omutukuvu, abeera muffe.</VERS>
      <VERS vnumber="15">Kino okimanyi nga bonna abali mu Asiya bankuba amabega; ku abo ye Fugero ne Kerumogene.</VERS>
      <VERS vnumber="16">Mukama waffe asaasire ennyumba ya Onesifolo: kubanga yampummuzanga emirundi mingi, so teyakwatirwa nsonyi lujegere lwange,</VERS>
      <VERS vnumber="17">naye bwe yali mu Ruumi n'anyiikira okunnoonya n'okulaba n'andaba</VERS>
      <VERS vnumber="18">(Mukama waffe amuwe okulaba okusaasirwa eri Mukama waffe ku lunaku luli); era n'okuweereza kwonna kwe yaweerezanga mu Efeso, ggwe okutegeera bulungi nnyo.</VERS>
    </CHAPTER>
    <CHAPTER cnumber="2">
      <VERS vnumber="1">Kale ggwe, mwana wange, beeranga wa maanyi mu kisa ekiri mu Kristo Yesu.</VERS>
      <VERS vnumber="2">Era bye wawuliranga gye ndi mu bajulirwa abangi, ebyo biteresenga abantu abeesigwa, era abalisaanira okuyigiriza n'abalala.</VERS>
      <VERS vnumber="3">Bonaboneranga wamu nange ng'omulwanyi omulungi owa Kristo Yesu.</VERS>
      <VERS vnumber="4">Siwali mulwanyi bw'atabaala eyeeyingiza mu mitawaana egy'obulamu buno, alyoke asiimibwe eyamuwandiika okuba omulwanyi.</VERS>
      <VERS vnumber="5">Naye era omuntu bw'awakana, taweebwa ngule bw'atawakana nga bwe kiragirwa.</VERS>
      <VERS vnumber="6">Omulimi akola emirimu kimugwanira okusooka okutwala ku bibala.</VERS>
      <VERS vnumber="7">Lowooza kye njogedde; kubanga Mukama waffe anaakuwanga okutegeera mu bigambo byonna.</VERS>
      <VERS vnumber="8">Jjukira Yesu Kristo, nga yazuukira mu bafu, ow'omu zzadde lya Dawudi, ng'enjiri yange bw'eyogera:</VERS>
      <VERS vnumber="9">gye mbonaboneramu okutuusa ku kusibibwa, ng'akola obubi; naye ekigambo kya Katonda tekisibibwa.</VERS>
      <VERS vnumber="10">Kyenva ngumiikiriza byonna olw'abalonde, era nabo balyoke bafune obulokovu obuli mu Kristo Yesu, wamu n'ekitiibwa ekitaggwaawo.</VERS>
      <VERS vnumber="11">Ekigambo kino kyesigwa nti Kuba oba nga twafa naye, era tulibeera balamu naye</VERS>
      <VERS vnumber="12">oba nga tugumiikiriza, era tulifuga naye: oba nga tulimwegaana era naye alitwegaana ffe:</VERS>
      <VERS vnumber="13">oba nga tetukkiriza, ye abeera mwesigwa kubanga tayinza kwerimba.</VERS>
      <VERS vnumber="14">Ebyo obibajjukizanga, ng'obakuutirira mu maaso ga Mukama waffe, obutalwananga na bigambo ebitagasa, ebikyamya abawulira.</VERS>
      <VERS vnumber="15">Fubanga okweraga ng'osiimibwa Katonda, omukozi atakwatibwa nsonyi, ayisa wakati ekigambo eky'amazima.</VERS>
      <VERS vnumber="16">Naye ebigambo ebitaliimu ebitali bya ddiini obyewalanga: kubanga baliyitirira mu butatya Katonda,</VERS>
      <VERS vnumber="17">n'ekigambo kyabwe kirirya nga kookolo: ku abo ye Kumenayo ne Fireeto;</VERS>
      <VERS vnumber="18">kubanga baakyama mu mazima, nga boogera ng'okuzuukira kwamala okubeerawo, era waliwo abantu be baavuunikirira okukkiriza kwabwe.</VERS>
      <VERS vnumber="19">Naye omusingi gwa Katonda omugumu gubeerawo, nga gulina akabonero kano nti Mukama waffe amanyi ababe: era nti Yeewalenga obutali butuukirivu buli ayatula erinnya lya Mukama waffe.</VERS>
      <VERS vnumber="20">Naye mu nnyumba ennene temubaamu bintu bya zaabu na bya ffeeza byokka, naye era n'eby'emiti n'eby'ebbumba; n'ebirala eby'ekitiibwa, n'ebirala ebitali bya kitiibwa</VERS>
      <VERS vnumber="21">Kale omuntu bwe yeerongoosaako ebyo, anaabeeranga ekintu eky'ekitiibwa, ekyatukuzibwa, ekisaanira omwami okuweerezanga ekyalongooserezebwa buli mulimu omulungi.</VERS>
      <VERS vnumber="22">Naye okwegomba okw'omu buvubuka okwewalanga naye ogobereranga obutuukirivu, okukkiriza, okwagala, emirembe awamu n'abo abamusaba Mukama waffe mu mwoyo omulongoofu.</VERS>
      <VERS vnumber="23">Naye empaka ez'obusirusiru era ez'obutayigirizibwa ozirekanga, ng'omanyi nga zizaala okulwana.</VERS>
      <VERS vnumber="24">Naye omuddu wa Mukama waffe tekimugwanira kulwananga, wabula okubeeranga omukkakkamu eri bonna, omuyigiriza, omugumiikiriza,</VERS>
      <VERS vnumber="25">abuulirira n'obuwombeefu abawakanyi, mpozzi oba nga Katonda alibawa okwenenya olw'okutegeerera ddala amazima,</VERS>
      <VERS vnumber="26">era balitamiirukuka okuva mu mutego gwa Setaani, oyo ng'amaze okubakwasa okukolanga okwagala kw'oli.</VERS>
    </CHAPTER>
    <CHAPTER cnumber="3">
      <VERS vnumber="1">Naye tegeera kino nga mu nnaku ez'oluvannyuma ebiro eby'okulaba ennaku birijja.</VERS>
      <VERS vnumber="2">Kubanga abantu baliba nga beeyagala bokka, abaagala ebintu, abeenyumiriza, ab'amalala, abavumi, abatagondera bazadde baabwe, abateebaza, abatali batukuvu,</VERS>
      <VERS vnumber="3">abatayagala ba luganda, abatatabagana, abawaayiriza, abateegendereza, abakambwe, abatayagala bulungi,</VERS>
      <VERS vnumber="4">ab'enkwe, abakakanyavu, abeegulumiza, abaagala essanyu okusinga Katonda;</VERS>
      <VERS vnumber="5">nga balina ekifaananyi ky'okutya Katonda, naye nga beegaana amaanyi gaakwo: era nabo obakubanga amabega.</VERS>
      <VERS vnumber="6">Kubanga ku abo be bantu abasensera mu nnyumba ne banyaga abakazi abasirusiru abazitoowererwa ebibi ebingi, abafugibwa okwegomba okutali kumu,</VERS>
      <VERS vnumber="7">abayiga bulijjo, ne batayinza ennaku zonna kutuuka ku kutegeerera ddala mazima.</VERS>
      <VERS vnumber="8">Era nga Yane ne Yambere bwe baaziyiza Musa, ne bano bwe batyo baziyiza amazima; bayonooneka amagezi gaabwe, abatasiimibwa mu kukkiriza.</VERS>
      <VERS vnumber="9">Naye tebalyeyongerako kuyitirira: kubanga obusirusiru bwabwe bulitegeererwa ddala abantu bonna, era ng'obwa bali bwe bwali.</VERS>
      <VERS vnumber="10">Naye gwe wagoberera nnyo okuyigiriza kwange, empisa zange, okuteesa kwange, okukkiriza kwange, okugumiikiriza kwange, okwagala kwange, okulindirira kwange,</VERS>
      <VERS vnumber="11">okuyigganyizibwa kwange, okubonaabona kwange; ebyambeerako mu Antiyokiya, mu Ikoniyo, mu Lusitula; okuyigganyizibwa kwe nnayigganyizibwanga bwe kwali: era Mukama waffe yandokola mu byonna.</VERS>
      <VERS vnumber="12">Naye era bonna abaagala mu Kristo Yesu okukwatanga empisa ez'okutya Katonda banaayigganyizibwanga.</VERS>
      <VERS vnumber="13">Naye abantu ababi n'abeetulinkirira balyeyongera okuyitiriranga mu bubi, nga balimba era nga balimbibwa.</VERS>
      <VERS vnumber="14">Naye ggwe beeranga mu ebyo bye wayiga n'otegeerera ddala, ng'omanyi abakuyigiriza bwe bali;</VERS>
      <VERS vnumber="15">era ng'okuva mu buto wamanyanga ebyawandiikibwa ebitukuvu ebiyinza okukugeziwaza okuyingira mu bulokovu olw'okukkiriza okuli mu Kristo Yesu.</VERS>
      <VERS vnumber="16">Buli ekyawandiikibwa kirina okulu&#331;&#331;amya kwa Katonda, era kigasa olw'okuyigirizanga, olw'okunenyanga, olw'okutereezanga, olw'okubuulira okuli mu butuukirivu;</VERS>
      <VERS vnumber="17">omuntu wa Katonda alemenga okubulwa kyonna kyonna, ng'alina ddala byonna olwa buli mulimu omulungi.</VERS>
    </CHAPTER>
    <CHAPTER cnumber="4">
      <VERS vnumber="1">Nkukuutirira mu maaso ga Katonda ne Kristo Yesu, alisalira omusango abalamu n'abafu, era n'olw'okulabika kwe n'obwakabaka bwe;</VERS>
      <VERS vnumber="2">buuliranga ekigambo; kubiririzanga mu bbanga erisaaniramu n&#8217;eritasaaniramu; weranga, nenyanga, buuliriranga n'okugumiikiriza kwonna n'okuyigiriza.</VERS>
      <VERS vnumber="3">Kubanga ebiro birijja lwe batalikkiriza kuwulira kuyigiriza kwa bulamu; naye, amatu nga gabasiiwa, baliku&#331;&#331;aanya abayigiriza ng'okwegomba kwabwe bo bwe kuli;</VERS>
      <VERS vnumber="4">baliziba amatu okulekanga amazima, balikyama okugobereranga enfumo obufumo.</VERS>
      <VERS vnumber="5">Naye ggwe tamiirukukanga mu byonna, bonaabonanga, kolanga omulimu ogw'omubuulizi w'enjiri, tuukirizanga okuweereza kwo.</VERS>
      <VERS vnumber="6">Kubanga nze kaakano nfukibwa, n'ebiro eby'okuteebwa kwange bituuse.</VERS>
      <VERS vnumber="7">Nnwanye okulwana okulungi, olugendo ndutuusizza, okukkiriza nkukuumye:</VERS>
      <VERS vnumber="8">ekisigaddeyo, enterekeddwa engule ey'obutuukirivu Mukama waffe gy'alimpeera ku lunaku luli, asala emisango egy'ensonga: so si nze nzekka naye era ne bonna abaagala okulabika kwe.</VERS>
      <VERS vnumber="9">Fuba okujja gye ndi mangu:</VERS>
      <VERS vnumber="10">kubanga Dema yandekawo, ng'ayagala emirembe egya kaakano, n'agenda e Ssessaloniika; Kulesuke e Ggalatiya, Tito e Dalumatiya.</VERS>
      <VERS vnumber="11">Lukka ye ali awamu nange yekka. Twala Makko, omuleete wamu naawe; kubanga angasa olw'okuweereza.</VERS>
      <VERS vnumber="12">Naye Tukiko nnamutuma mu Efeso.</VERS>
      <VERS vnumber="13">Ekyambalo kye nnaleka mu Tulowa ewa Kappo, bw'oliba ng'ojja, kireete, n'ebitabo, naye, okusinga, biri eby'amaliba.</VERS>
      <VERS vnumber="14">Alegezanda omuweesi w'ebikomo yankola obubi bungi: Mukama waffe alimusasula ng'ebikolwa bye bwe byali:</VERS>
      <VERS vnumber="15">oyo naawe omwekuumanga; kubanga yaziyiza nnyo ebigambo byaffe.</VERS>
      <VERS vnumber="16">Mu kuwoza kwange okw'olubereberye siwali eyannyamba, naye bonna banjabulira: nsaba baleme okukibalirwa.</VERS>
      <VERS vnumber="17">Naye Mukama waffe yayimirira kumpi nange, n&#8217;ampa amaanyi; nze ndyoke ntuukirize kye mbuulira, era ab'amawanga bonna balyoke bawulire: ne ndokoka mu kamwa k'empologoma.</VERS>
      <VERS vnumber="18">Mukama waffe anandokolanga mu buli kikolwa ekibi, era anankuumanga okutuusa ku bwakabaka bwe obw'omu ggulu: aweebwenga ekitiibwa emirembe n'emirembe. Amiina.</VERS>
      <VERS vnumber="19">Lamusa Pulisika ne Akula, n'ennyumba ya Onesifolo.</VERS>
      <VERS vnumber="20">Erasuto yabeera mu Kkolinso: naye Tulofiimo nnamuleka mu Mireeto ng'alwadde.</VERS>
      <VERS vnumber="21">Fuba okujja ebiro by'empewo nga tebinnatuuka. Ewubulo akulamusizza, ne Pudente, ne Lino, ne Kulawudiya, n'ab'oluganda bonna.</VERS>
      <VERS vnumber="22">Mukama waffe abeerenga n'omwoyo gwo. Ekisa kibeerenga nammwe.</VERS>
    </CHAPTER>
  </BIBLEBOOK>
  <BIBLEBOOK bname="Tito" bnumber="56">
    <CHAPTER cnumber="1">
      <VERS vnumber="1">Pawulo, omuddu wa Katonda, era omutume wa Yesu Kristo, ng'okukkiriza kw'abalonde ba Katonda bwe kuli n'okutegeera amazima agali mu kutya Katonda,</VERS>
      <VERS vnumber="2">mu kusuubira obulamu obutaggwaawo, Katonda atayinza kulimba bwe yasuubiza ebiro eby'emirembe n'emirembe nga tebinnabaawo;</VERS>
      <VERS vnumber="3">naye mu ntuuko ze yalabisa ekigambo kye mu kubuulira kwe nnateresebwa nze ng'ekiragiro kya Katonda Omulokozi waffe bwe kiri;</VERS>
      <VERS vnumber="4">eri Tito, omwana wange ggeregere ng'okukkiriza kwaffe fenna bwe kuli: ekisa n'emirembe ebiva eri Katonda Kitaffe ne Kristo Yesu Omulokozi waffe bibeerenga gy'oli.</VERS>
      <VERS vnumber="5">Kyennava nkuleka mu Kuleete, olyoke olongoosenga ebyasigalira, era oteekenga abakadde mu buli kibuga nga nze bwe nnakulagira;</VERS>
      <VERS vnumber="6">omuntu bw'atabangako musango, ng'alina omukazi omu, ng'alina abaana abakkiriza, abataloopebwa nga balalulalu, so si abatagonda.</VERS>
      <VERS vnumber="7">Kubanga omulabirizi kimugwanira obutabangako musango, ng'omuwanika wa Katonda; si mukakanyavu, si wa busungu, si ayombera ku mwenge, si akuba, si eyeegomba amagoba mu bukuusa;</VERS>
      <VERS vnumber="8">naye ayaniriza abagenyi, ayagala obulungi, eyeegendereza, mutuukirivu, mutukuvu, eyeekuuma;</VERS>
      <VERS vnumber="9">anyweza ekigambo ekyesigwa ekiri ng'okuyigiriza kwaffe bwe kuli, alyoke ayinzenga okubuulirira mu kuyigiriza okw'obulamu, era n'okusinga abayomba naye.</VERS>
      <VERS vnumber="10">Kubanga eriyo bangi abatagonda, aboogera ebitaliimu, abalimba, era okusinga ba mu bakomole,</VERS>
      <VERS vnumber="11">abagwanira okuzibibwanga emimwa; kubanga abo be bavuunika ennyumba ennamba nga bayigiriza ebitabagwanidde, olw'amagoba ag'obukuusa:</VERS>
      <VERS vnumber="12">Omu ku bo, nnabbi waabwe bo, yagamba nti Abakuleete balimba ennaku zonna, ensolo embi, embuto engayaavu.</VERS>
      <VERS vnumber="13">Okutegeeza okwo kwa mazima. Kyova obaboggoleranga n'obukambwe, balyoke babeere n'obulamu olw'okukkiriza</VERS>
      <VERS vnumber="14">balemenga okuwulira enfumo ez'obulimba ez'Ekiyudaaya n'ebiragiro by'abantu abakyuka okuleka amazima.</VERS>
      <VERS vnumber="15">Eri abalongoofu byonna birongoofu: naye abasiigibwa obugwagwa n'abatakkiriza eri abo tewali kirongoofu; naye amagezi gaabwe era n'omwoyo byasiigibwa obugwagwa.</VERS>
      <VERS vnumber="16">Baatula nga bamanyi Katonda; naye mu bikolwa byabwe bamwegaana, kubanga bagwagwa era abatawulira era abatasiimibwa mu buli kikolwa kyonna ekirungi.</VERS>
    </CHAPTER>
    <CHAPTER cnumber="2">
      <VERS vnumber="1">Naye ggwe yogeranga ebisaanira okuyigiriza okw'obulamu:</VERS>
      <VERS vnumber="2">abasajja abakadde balemenga kuba batamiivu, nga balimu ekitiibwa, nga beegendereza nga balina obulamu olw'okukkiriza, olw'okwagala, olw'okugumiikiriza:</VERS>
      <VERS vnumber="3">n'abakazi abakadde bwe batyo mu kifaananyi kyabwe nga beewombeeka, si abawaayiriza, so si abafugibwa omwenge omungi, abayigiriza ebirungi;</VERS>
      <VERS vnumber="4">balyoke beegenderezesenga abakazi abato okwagalanga babbaabwe, okwagalanga abaana baabwe,</VERS>
      <VERS vnumber="5">okwegenderezanga, okuba n'obulongoofu, okukolanga emirimu mu nnyumba zaabwe, okuba n'ekisa, okugonderanga babbaabwe, ekigambo kya Katonda kiremenga okuvumibwa:</VERS>
      <VERS vnumber="6">n'abavubuka bwe batyo obabuuliriranga okwegendereza:</VERS>
      <VERS vnumber="7">mu bigambo byonna nga weeraganga ng'ekyokulabirako eky'ebikolwa ebirungi; mu kuyigiriza kwo ng'olaganga obugolokofu, okubaamu ekitiibwa,</VERS>
      <VERS vnumber="8">ebigambo eby'obulamu ebitanenyezeka; oyo atali ku lulwo alyoke akwatibwenga ensonyi, nga talina kibi kya kutwogerako.</VERS>
      <VERS vnumber="9">Buuliriranga abaddu okugonderanga bakama baabwe, okusiimibwanga mu byonna, obutayombanga;</VERS>
      <VERS vnumber="10">obutabbanga, naye okulaganga obwesigwa obulungi bwonna; balyoke bayonjenga okuyigiriza kw'Omulokozi waffe Katonda mu byonna.</VERS>
      <VERS vnumber="11">Kubanga ekisa kya Katonda kirabise, nga kireetera abantu bonna obulokozi,</VERS>
      <VERS vnumber="12">nga kitubuulirira okugaananga obutatya Katonda n'okwegomba okw'omu nsi, tulyoke tubeerenga abalamu mu mirembe egya kaakano mu kwegendereza n'obutuukirivu n'okutya Katonda,</VERS>
      <VERS vnumber="13">nga tulindirira essuubi ery'omukisa n'okulabika kw'ekitiibwa kya Katonda omukulu era Omulokozi waffe Yesu Kristo;</VERS>
      <VERS vnumber="14">eyeewaayo ku lwaffe, alyoke atununule mu bujeemu bwonna, era yeerongooseze eggwanga ery'envuma, erinyiikirira ebikolwa ebirungi.</VERS>
      <VERS vnumber="15">Yogeranga ebyo, obibuulirirenga, onenyenga n'obuyinza bwonna, Omuntu yenna takunyoomanga.</VERS>
    </CHAPTER>
    <CHAPTER cnumber="3">
      <VERS vnumber="1">Obajjukizenga okugonderanga abafuga n'abalina obuyinza, okuwuliranga, okweteekerateekeranga buli kikolwa kyonna ekirungi,</VERS>
      <VERS vnumber="2">obutavumanga muntu yenna, obutalwananga, okwewombeekanga, nga balaga obukkakkamu bwonna eri abantu bonna.</VERS>
      <VERS vnumber="3">Kubanga era naffe edda twali basirusiru, abatawulira, abalimbibwa, nga tuweereza okwegomba n'ebinyumu ebitali bimu, nga tubeera mu ttima n'obuggya, abeekyayisa, era nga tukyawagana.</VERS>
      <VERS vnumber="4">Naye obulungi bw'Omulokozi waffe Katonda n'okwagala kwe eri abantu bwe byalabika,</VERS>
      <VERS vnumber="5">n'atulokola, si lwa bikolwa eby'omu butuukirivu bye twakola ffe wabula olw'okusaasira kwe, olw'okunaazibwa okw'okuzaalibwa omulundi ogw'okubiri n'okufuulibwa abaggya Omwoyo Omutukuvu,</VERS>
      <VERS vnumber="6">gwe yatufukako olw'obugagga, ku bwa Yesu Kristo Omulokozi waffe;</VERS>
      <VERS vnumber="7">nga tumaze okuweebwa obutuukirivu olw'ekisa kye oyo, tulyoke tufuuke abasika mu kusuubira obulamu obutaggwaawo.</VERS>
      <VERS vnumber="8">Ekigambo kino kyesigwa, ne ku bino njagala ggwe okukakasizanga ddala, abakkiriza Katonda bajjukirenga okussaako omwoyo ku bikolwa ebirungi. Ebyo birungi, era bigasa abantu:</VERS>
      <VERS vnumber="9">naye empaka ez'obusiru n'ebitabo ebirimu endyo z'okuzaalibwa n'ennyombo n'okuwakanira amateeka obyewalenga; kubanga tebiriiko kye bigasa so tebiriimu.</VERS>
      <VERS vnumber="10">Omuntu omukyamu, bw'omalanga okumubuulirira omulundi ogw'olubereberye n'ogw'okubiri, omugaananga,</VERS>
      <VERS vnumber="11">ng'omanya ng'ali ng'oyo akyamizibwa, era ayonoona, nga yeesalira yekka omusango.</VERS>
      <VERS vnumber="12">Bwe ntumanga Atema gy'oli oba Tukiko, fuba okujja gye ndi mu Nikopoli: kubanga nteesezza okumalira eyo ebiro eby'empewo.</VERS>
      <VERS vnumber="13">Fuba okubasibirira Zeena ow'amateeka ne Apolo, baleme okubulwa ekintu.</VERS>
      <VERS vnumber="14">Era abaffe bayige okussangako omwoyo ku bikolwa ebirungi mu bigambo ebyetaagibwa, balemenga obutabala.</VERS>
      <VERS vnumber="15">Abali nange bonna bakulamusizza. Olamuse abatwagala mu kukkiriza. Ekisa kibeerenga nammwe mwenna.</VERS>
    </CHAPTER>
  </BIBLEBOOK>
  <BIBLEBOOK bname="Firemooni" bnumber="57">
    <CHAPTER cnumber="1">
      <VERS vnumber="1">Pawulo, omusibe wa Kristo Yesu ne Timoseewo ow'oluganda, eri Firemooni omwagalwa era mukozi munnaffe,</VERS>
      <VERS vnumber="2">ne Apofiya ow'oluganda ne Alukipo mulwanyi munnaffe, n'ekkanisa eri mu nnyumba yo:</VERS>
      <VERS vnumber="3">ekisa n'emirembe ebiva eri Katonda Kitaffe ne Mukama waffe Yesu Kristo bibeerenga gye muli.</VERS>
      <VERS vnumber="4">Nneebaza Katonda wange ennaku zonna, nga nkwogerako mu kusaba kwange,</VERS>
      <VERS vnumber="5">bwe nnawulira okwagala kwo n'okukkiriza kw'olina eri Mukama waffe Yesu n'eri abatukuvu bonna;</VERS>
      <VERS vnumber="6">okussa ekimu okw'okukkiriza kwo kulyoke kukolenga omulimu, mu kutegeerera ddala buli kigambo ekirungi ekiri mu mmwe, olwa Kristo.</VERS>
      <VERS vnumber="7">Kubanga nnajaguza nnyo ne nsanyuka olw'okwagala kwo, kubanga emyoyo gy'abatukuvu wagiwummuza, ow'oluganda.</VERS>
      <VERS vnumber="8">Kale, newakubadde nga nnina obuvumu bwonna mu Kristo okukulagira ekisaana,</VERS>
      <VERS vnumber="9">naye olw'okwagala nkwegayirira bwegayirizi, kuba nfaanana nga bwe ndi, Pawulo omukadde, era kaakano omusibe wa Kristo Yesu:</VERS>
      <VERS vnumber="10">nkwegayirira olw'omwana wange, gwe nnazaalira mu busibe bwange, Onnessimo,</VERS>
      <VERS vnumber="11">ataakugasanga edda, naye kaakano atugasa ggwe nange:</VERS>
      <VERS vnumber="12">gwe nkomyawo gy'oli yennyini, ye gwe mwoyo gwange:</VERS>
      <VERS vnumber="13">nze gwe mbadde njagala okubeera naye gye ndi, alyoke ampeerezenga mu kifo kyo mu busibe bw'enjiri:</VERS>
      <VERS vnumber="14">naye ssaayagala kukola kigambo nga toteesezza, obulungi bwo buleme okubeera mu kuwalirizibwa, wabula mu kwagala.</VERS>
      <VERS vnumber="15">Kubanga mpozzi kyeyava ayawukana naawe ekiseera, olyoke obeerenga naye emirembe n'emirembe;</VERS>
      <VERS vnumber="16">nga takyali muddu nate, naye okusinga omuddu, ow'oluganda omwagalwa, okusinga ennyo gye ndi, naye okusingira ddala eri ggwe mu mubiri era ne mu Mukama waffe.</VERS>
      <VERS vnumber="17">Kale oba ng'ondowooza nze okubeera munno, musembeze oyo nga nze.</VERS>
      <VERS vnumber="18">Naye oba nga yakwonoona oba abanjibwa, mbalira nze ekyo;</VERS>
      <VERS vnumber="19">nze Pawulo mpandiise n'omukono gwange, nze ndisasula: nneme okukugamba nga nkubanja era naawe wekka nate.</VERS>
      <VERS vnumber="20">Kale, ow'oluganda, onsanyuse mu Mukama waffe: owummuze omwoyo gwange mu Kristo.</VERS>
      <VERS vnumber="21">Nkuwandiikidde nga nneesiga obugonvu bwo, nga mmanyi ng'olikola era okusinga bye njogera.</VERS>
      <VERS vnumber="22">Naye era nate onnongoosereze aw'okusula: kubanga nsuubira olw'okusaba kwammwe muliweebwa okundaba.</VERS>
      <VERS vnumber="23">Epafula musibe munnange mu Kristo Yesu, akulamusizza;</VERS>
      <VERS vnumber="24">ne Makko, Alisutaluuko, Dema, Lukka, bakozi bannange.</VERS>
      <VERS vnumber="25">Ekisa kya Mukama waffe Yesu Kristo kibeerenga n'omwoyo gwammwe. Amiina.</VERS>
    </CHAPTER>
  </BIBLEBOOK>
  <BIBLEBOOK bname="Abaebbulaniya" bnumber="58">
    <CHAPTER cnumber="1">
      <VERS vnumber="1">Katonda edda bwe yayogereranga mu bitundu ebingi ne mu ngeri ennyingi eri bajjajjaffe mu bannabbi,</VERS>
      <VERS vnumber="2">mu nnaku zino ez'oluvannyuma yayogerera naffe mu Mwana, gwe yassaawo okuba omusika wa byonna, era gwe yatonza ebintu byonna;</VERS>
      <VERS vnumber="3">oyo bw'ali okumasamasa kw'ekitiibwa kye n'ekifaananyi kye ddala bw'ali, era bw'asitula ebintu byonna n'ekigambo eky'obuyinza bwe, bwe yamala okukola eky'okunaaza ebibi, n'atuula ku mukono ogwa ddyo ogw'Obukulu waggulu;</VERS>
      <VERS vnumber="4">ng'asinga obulungi bamalayika bw'ati nga bwe yasikira erinnya eribakira bo.</VERS>
      <VERS vnumber="5">Kubanga ani ku bamalayika gwe yali abuuliddeko nti Ggwe oli Mwana wange, Leero nkuzadde ggwe? era nate nti Nze nnaabeeranga Kitaawe gy'ali, Naye anaabeeranga Mwana gye ndi?</VERS>
      <VERS vnumber="6">Era nate bw'aleeta omubereberye mu nsi, ayogera nti Era bamalayika ba Katonda bonna bamusinzenga.</VERS>
      <VERS vnumber="7">Era ayogera ku bamalayika nti Afuula bamalayika be empewo, N'abaweereza be ennimi z'omuliro:</VERS>
      <VERS vnumber="8">naye ku Mwana ayogera nti Entebe yo, ai Katonda, ya lubeerera emirembe n'emirembe; N'omuggo ogw'obugolokofu gwe muggo ogw'obwakabaka bwo.</VERS>
      <VERS vnumber="9">Wayagala obutuukirivu, n'okyawa obujeemu; Katonda, Katonda wo, kyavudde akufukako Amafuta ag'okusanyuka okusinga banno.</VERS>
      <VERS vnumber="10">Era nti Ggwe, Mukama, ku lubereberye wassaawo emisingi gy'ensi, N'eggulu mulimu gwa mikono gyo:</VERS>
      <VERS vnumber="11">Ebyo biriggwaawo; naye ggwe oli wa lubeerera: N'ebyo byonna birikaddiwa ng'ekyambalo;</VERS>
      <VERS vnumber="12">Era olibizinga ng'essuuka, Ng'ekyambalo, ne biwaanyisibwa: Naye ggwe oba bumu, N'emyaka gyo tegiriggwaawo.</VERS>
      <VERS vnumber="13">Naye ku malayika ki gwe yali ayogeddeko nti Tuula ku mukono gwange ogwa ddyo, Okutuusa lwe ndifuula abalabe bo entebe y'ebigere byo?</VERS>
      <VERS vnumber="14">Bonna si gy'emyoyo egiweereza, nga gitumibwa okuweereza olw'abo abagenda okusikira obulokozi?</VERS>
    </CHAPTER>
    <CHAPTER cnumber="2">
      <VERS vnumber="1">Kyekivudde kitugwanira okusinga ennyo okulowooleza ddala ebyawulirwa, kabekasinge tuwaba ne tubivaako.</VERS>
      <VERS vnumber="2">Kuba oba ng'ekigambo ekyayogerwa bamalayika kyanywera, na buli kyonoono n'obutawulira byaweebwanga empeera ey'ensonga;</VERS>
      <VERS vnumber="3">ffe tuliwona tutya bwe tulireka obulokozi obukulu obwenkana awo? obwo obwasooka okwogerwa Mukama waffe, ne bulyoka bututegeerezebwa ddala abaabuwulira;</VERS>
      <VERS vnumber="4">era Katonda ng'ategeereza wamu nabo mu bubonero ne mu by'amagero era ne mu by'amaanyi ebitali bimu era ne mu birabo eby'Omwoyo Omutukuvu, nga bwe yayagalanga Yekka.</VERS>
      <VERS vnumber="5">Kubanga bamalayika si be yafuza ensi egenda okubaawo, gye twogerako.</VERS>
      <VERS vnumber="6">Naye waliwo ekifo omu we yategeereza, ng'ayogera nti Omuntu kiki, ggwe okumujjukira? Oba omwana w'omuntu, ggwe okumujjira?</VERS>
      <VERS vnumber="7">Wamukola okubulako akatono okuba nga bamalayika; Wamussaako engule ey'ekitiibwa n'ettendo, N'omufuza emirimu egy'emikono gyo:</VERS>
      <VERS vnumber="8">Wateeka ebintu byonna wansi w'ebigere bye. Kubanga mu kuteeka ebintu byonna wansi we teyaggyako kintu obutakiteeka wansi we. Naye kaakano tetunnalaba bintu byonna nga biteekeddwa wansi we.</VERS>
      <VERS vnumber="9">Naye tutunuulira oyo eyakolebwa okubulako akatono okuba nga bamalayika, ye Yesu, olw'okubonaabona okw'okufa ng'assibwako engule ey'ekitiibwa n'ettendo, olw'ekisa kya Katonda alyoke alege ku kufa ku lwa buli muntu.</VERS>
      <VERS vnumber="10">Kubanga kyamusaanira oyo ebintu byonna bwe biri ku bubwe era eyabikozesa byonna, ng'aleeta abaana abangi mu kitiibwa, okutuukiriza omukulu w'obulokozi bwabwe olw'ebibonoobono.</VERS>
      <VERS vnumber="11">Kubanga oyo atukuza era n'abo abatukuzibwa b'omu bonna: kyava alema okukwatibwa ensonyi okubayitanga ab'oluganda,</VERS>
      <VERS vnumber="12">ng'ayogera nti Ndibuulira baganda bange erinnya lyo, Ndikuyimba wakati mu kku&#331;&#331;aaniro.</VERS>
      <VERS vnumber="13">Era nate nti Nze nnaamwesiganga oyo. Era nate nti Laba nze n'abaana Katonda be yampa.</VERS>
      <VERS vnumber="14">Kale kubanga abaana bagatta omusaayi n'omubiri, era naye yennyini bw'atyo yagatta ebyo; olw'okufa alyoke azikirize oyo eyalina amaanyi ag'okufa, ye Setaani;</VERS>
      <VERS vnumber="15">era alyoke abawe eddembe abo bonna abali mu buddu obulamu bwabwe bwonna olw'entiisa y'okufa.</VERS>
      <VERS vnumber="16">Kubanga mazima bamalayika si b'ayamba, naye ayamba zzadde lya Ibulayimu.</VERS>
      <VERS vnumber="17">Kyekyava kimugwanira mu byonna okufaananyizibwa baganda be, alyoke abeerenga kabona asinga obukulu ow'ekisa omwesigwa mu bigambo ebiri eri Katonda, olw'okutangirira ebibi by'abantu.</VERS>
      <VERS vnumber="18">Kubanga olw'okubonyaabonyezebwa ye yennyini ng'akemebwa, kyava ayinza okubayamba abo abakemebwa.</VERS>
    </CHAPTER>
    <CHAPTER cnumber="3">
      <VERS vnumber="1">Kale, ab'oluganda abatukuvu, abalina omugabo mu kuyitibwa okw'omu ggulu, mulowooze Omutume era Kabona Asinga Obukulu ow'eddiini gwe twatula, Yesu;</VERS>
      <VERS vnumber="2">eyali omwesigwa eri oyo eyamulonda, era nga Musa bwe yali omwesigwa mu nnyumba ye yonna.</VERS>
      <VERS vnumber="3">Kubanga oyo asaanyizibwa ekitiibwa ekingi okusinga Musa, ng'azimba ennyumba bw'abeera n'ettendo eringi okusinga ennyumba.</VERS>
      <VERS vnumber="4">Kubanga buli nnyumba wabaawo agizimba; naye eyazimba byonna ye Katonda.</VERS>
      <VERS vnumber="5">Ne Musa yali mwesigwa ye mu nnyumba ye yonna ng'omuddu, olw'okutegeeza ebyali bigenda okwogerwa;</VERS>
      <VERS vnumber="6">naye Kristo yali mwesigwa ye ng'omwana ku nnyumba ye; naffe tuli nnyumba y'oyo, oba nga tunaakwatiranga ddala obuvumu bwaffe n'okwenyumiriza okw'okusuubira kwaffe nga binywedde okutuusa enkomerero.</VERS>
      <VERS vnumber="7">Kale, nga Omwoyo Omutukuvu bw'ayogera nti Leero bwe munaawulira eddoboozi lye,</VERS>
      <VERS vnumber="8">Temukakanyaza mitima gyammwe, nga mu kusunguwazibwa, Nga ku lunaku olw'okukemerwa mu ddungu,</VERS>
      <VERS vnumber="9">Bajjajjammwe kwe bankema, nga bangeza, Ne balaba ebikolwa byange emyaka amakumi ana.</VERS>
      <VERS vnumber="10">Kyennava nnyiigira emirembe egyo, Ne njogera nti Bakyama bulijjo mu mutima gwabwe: Naye abo tebaategeera makubo gange;</VERS>
      <VERS vnumber="11">Nga bwe nnalayira mu busungu bwange, Nti Tebaliyingira mu kiwummulo kyange.</VERS>
      <VERS vnumber="12">Mwekuume, ab'oluganda, omutima omubi ogw'obutakkiriza gulemenga okuba mu muntu yenna ku mmwe, olw'okuva ku Katonda omulamu:</VERS>
      <VERS vnumber="13">naye mubuuliraganenga bulijjo bulijjo, okutuusa ekiseera nga kikyaliwo ekiyitibwa ekya leero; omuntu yenna ku mmwe alemenga okukakanyazibwa n'obulimba bw'ekibi:</VERS>
      <VERS vnumber="14">kubanga twafuuka abassa ekimu mu Kristo, oba nga tunaakwatiranga ddala okusuubira kwaffe okusoose nga kunywedde okutuusa enkomerero:</VERS>
      <VERS vnumber="15">nga bwe kikyayogerwa nti Leero bwe munaawulira eddoboozi lye, Temukakanyaza mitima gyammwe, nga mu kusunguwazibwa.</VERS>
      <VERS vnumber="16">Kubanga baani bwe baawulira abaamusunguwaza? si abo bonna abaava mu Misiri ne Musa?</VERS>
      <VERS vnumber="17">Era baani be yanyiigiranga emyaka amakumi ana? si abo abaayonoona, n'emirambo gyabwe ne gigwa mu ddungu?</VERS>
      <VERS vnumber="18">Era baani be yalayirira obutayingira mu kiwummulo kye, wabula obo abataagonda?</VERS>
      <VERS vnumber="19">Era tulaba nga tebaayinza kuyingira olw'obutakkiriza.</VERS>
    </CHAPTER>
    <CHAPTER cnumber="4">
      <VERS vnumber="1">Kale tutyenga nti okusuubiza okw'okuyingira mu kiwummulo nga bwe kukyatulekeddwa, omuntu yenna ku mmwe aleme kulabika nga takutuuseeko.</VERS>
      <VERS vnumber="2">Kubanga naffe twabuulirwa enjiri, era nga bo: naye ekigambo eky'okuwulira tekyabagasa bo, kubanga tebaagattibwa mu kukkiriza wamu n'abo abaawulira.</VERS>
      <VERS vnumber="3">Kubanga ffe abaamala okukkiriza tuyingira mu kiwummulo ekyo; nga bwe yayogera nti Nga bwe nnalayirira mu busungu bwange, Nti Tebaliyingira mu kiwummulo kyange: newakubadde ng'emirimu gyaggwa okuva mu kutondebwa kw'ensi.</VERS>
      <VERS vnumber="4">Kubanga waliwo w'ayogerera ku lunaku olw'omusanvu bw'ati, nti Katonda n'awummulira ku lunaku olw'omusanvu mu mirimu gye gyonna;</VERS>
      <VERS vnumber="5">era nate ne mu kino nti Tebaliyingira mu kiwummulo kyange.</VERS>
      <VERS vnumber="6">Kale kubanga kisigaddeyo abalala okukiyingiramu, n'abo abaasooka okubuulirwa, enjiri ne batayingira olw'obutagonda,</VERS>
      <VERS vnumber="7">nate ayawula olunaku gundi, ng'ayogerera mu Dawudi oluvannyuma lw'ebiro ebingi bwe biti, nti Leero, nga bwe kyogeddwa olubereberye, Leero bwe munaawulira eddoboozi lye, Temukakanyaza mitima gyammwe.</VERS>
      <VERS vnumber="8">Kuba singa Yoswa yabawummuza, teyandyogedde ku lunaku lulala oluvannyuma lw'ebyo.</VERS>
      <VERS vnumber="9">Kale wasigaddeyo ekiwummulo kya ssabbiiti eri abantu ba Katonda.</VERS>
      <VERS vnumber="10">Kubanga ayingidde mu kiwummulo kye, era naye ng'awummudde mu mirimu gye, nga Katonda bwe yawummula mu gigye.</VERS>
      <VERS vnumber="11">Kale tufubenga okuyingira mu kiwummulo ekyo, omuntu yenna aleme okugwa mu ngeri eyo ey'obutagonda.</VERS>
      <VERS vnumber="12">Kubanga ekigambo kya Katonda kiramu, era kikozi, era kisala okusinga buli kitala kyonna eky'obwogi obubiri, era kiyitamu n'okwawula ne kyawula obulamu n'omwoyo, ennyingo n'obusomyo, era kyangu okwawula okulowooza n'okufumiitiriza okw'omu mutima.</VERS>
      <VERS vnumber="13">So siwali kitonde ekitalabika mu maaso ge: naye ebintu byonna byeruliddwa era bibikkuliddwa mu maaso g'oyo gwe tuleetera ebigambo byaffe.</VERS>
      <VERS vnumber="14">Kale bwe tulina kabona asinga obukulu omunene, eyayita mu ggulu, Yesu Omwana wa Katonda, tunywezenga okwatula kwaffe.</VERS>
      <VERS vnumber="15">Kubanga tetulina kabona asinga obukulu atayinza kulumirwa wamu naffe mu bunafu bwaffe; naye eyakemebwa mu byonna bumu nga ffe, so nga ye talina kibi.</VERS>
      <VERS vnumber="16">Kale tusemberenga n'obuvumu eri entebe ey'ekisa, tulyoke tuweebwe okusaasirwa, era tufune ekisa olw'okubeerwa bwe tukwetaaga.</VERS>
    </CHAPTER>
    <CHAPTER cnumber="5">
      <VERS vnumber="1">Kubanga buli kabona asinga obukulu, bw'aggibwa mu bantu, ateekebwawo ku bwa bantu mu bigambo ebiri eri Katonda alyoke awengayo ebirabo era ne ssaddaaka olw'ebibi:</VERS>
      <VERS vnumber="2">ayinza okukwata empola abatamanyi n'abakyamye, kubanga era naye yennyini yeetooloddwa obunafu;</VERS>
      <VERS vnumber="3">era olw'obwo kimugwanira nga ku lw'abantu, era bwe kityo ku lulwe yennyini, okuwangayo olw'ebibi.</VERS>
      <VERS vnumber="4">So omuntu yenna teyeetwalira yekka kitiibwa ekyo, wabula ng'ayitiddwa Katonda, era nga Alooni.</VERS>
      <VERS vnumber="5">Era bw'atyo Kristo teyeegulumiza yekka okufuuka kabona asinga obukulu, wabula oyo eyamugamba nti Ggwe oli Mwana wange, Leero nkuzadde ggwe:</VERS>
      <VERS vnumber="6">era nga bw'ayogera awalala nti Ggwe oli kabona emirembe gyonna ng'engeri ya Merukizeddeeki bw'eri.</VERS>
      <VERS vnumber="7">Oyo mu nnaku ze yabeereramu mu mubiri gwe, bwe yawaayo okwegayirira n'okusaba eri oyo eyayinza okumulokola mu kufa n'okukaaba ennyo n'amaziga, era bwe yawulirwa olw'okutya kwe Katonda,</VERS>
      <VERS vnumber="8">newakubadde nga Mwana, naye yayiga okugonda olw'ebyo bye yabonaabona:</VERS>
      <VERS vnumber="9">awo bwe yamala okutuukirizibwa, n'afuuka ensonga y'obulokozi obutaggwaawo eri abo bonna abamuwulira;</VERS>
      <VERS vnumber="10">Katonda gwe yayita kabona asinga obukulu ng'engeri ya Merukizeddeeki bw'eri.</VERS>
      <VERS vnumber="11">Gwe tulinako ebigambo ebingi okwogera era ebizibu okutegeeza, kubanga mufuuse baggavu b'amatu.</VERS>
      <VERS vnumber="12">Kubanga bwe kibagwanira okubeeranga abayigiriza olw'ebiro ebyayita, mwetaaga nate omuntu okubayigiriza ebisookerwako eby'olubereberye eby'ebigambo bya Katonda; era mufuuse abeetaaga amata, so si mmere nkalubo.</VERS>
      <VERS vnumber="13">Kubanga buli anywa amata nga tannamanya kigambo kya butuukirivu; kubanga mwana muto.</VERS>
      <VERS vnumber="14">Naye emmere enkalubo ya bakulu, abalina amagezi agayigirizibwa olw'okugakoza okwa wulanga obulungi n'obubi.</VERS>
    </CHAPTER>
    <CHAPTER cnumber="6">
      <VERS vnumber="1">Kale tuleke okwogera ku bigambo eby'olubereberye ebya Kristo, tuyitirire okutuuka mu bukulu; obutateekawo mulundi gwa kubiri musingi, kwe kwenenya ebikolwa ebifu, n'okukkiriza eri Katonda,</VERS>
      <VERS vnumber="2">okuyigiriza okw'okubatiza, n'okuteekako emikono, n'okuzuukira kw'abafu, n'omusango ogutaggwaawo.</VERS>
      <VERS vnumber="3">Era bwe tunaakola bwe tutyo Katonda bw'anaayagala.</VERS>
      <VERS vnumber="4">Kubanga abo abamala okwakirwa, ne balega ku kirabo eky'omu ggulu, ne bafuuka abassa ekimu mu Mwoyo Omutukuvu,</VERS>
      <VERS vnumber="5">ne balega ku kigambo ekirungi ekya Katonda ne ku maanyi ag'emirembe egigenda okujja,</VERS>
      <VERS vnumber="6">ne bagwa okubivaamu, tekiyinzika bo okubazza obuggya olw'okwenenya; nga beekomererera bokka omulundi ogw'okubiri Omwana wa Katonda, ne bamukwasa ensonyi mu lwatu.</VERS>
      <VERS vnumber="7">Kubanga ensi enywa enkuba egitonnyako emirundi emingi, n'ebala enva ezibasaanira abo b'erimirwa, efuna omugabo gw'omukisa eri Katonda:</VERS>
      <VERS vnumber="8">naye bw'ebala amaggwa ne ssere, tesiimibwa era eri kumpi n'okukolimirwa; enkomerero yaayo kwokebwa.</VERS>
      <VERS vnumber="9">Naye, abaagalwa, twetegerezza ku mmwe ebigambo ebisinga ebyo obulungi era ebiri okumpi n'obulokozi, newakubadde nga twogedde bwe tutyo:</VERS>
      <VERS vnumber="10">kubanga Katonda mutuukirivu tayinza kwerabira mulimu gwammwe n'okwagala kwe mwalaga eri erinnya lye, bwe mwaweereza abatukuvu, era mukyaweereza.</VERS>
      <VERS vnumber="11">Era twagala nnyo buli muntu ku mmwe okulaganga obunyiikivu obwo olw'okwetegerereza ddala essuubi eryo okutuusa ku nkomerero:</VERS>
      <VERS vnumber="12">mulemenga okubeera abagayaavu, naye abagoberera abo olw'okukkiriza n'okugumiikiriza abasikira ebyasuubizibwa.</VERS>
      <VERS vnumber="13">Kubanga, Katonda bwe yasuubiza Ibulayimu, bwe watali gw'ayinza kulayira amusinga obukulu, ne yeerayira yekka</VERS>
      <VERS vnumber="14">ng'ayogera nti Mazima okuwa omukisa nnaakuwanga omukisa, n'okwaza nnaakwazanga.</VERS>
      <VERS vnumber="15">Bw'atyo bwe yamala okugumiikiriza n'aweebwa ekyasuubizibwa.</VERS>
      <VERS vnumber="16">Kubanga abantu balayira asinga obukulu: ne mu mpaka zaabwe zonna ekirayiro kye kisalawo okukakasa.</VERS>
      <VERS vnumber="17">Katonda kyeyava ateeka wakati ekirayiro, ng'ayagala okubooleseza ddala ennyo abasika ab'ekyasuubizibwa okuteesa kwe bwe kutajjulukuka:</VERS>
      <VERS vnumber="18">olw'ebigambo ebibiri ebitajjulukuka, Katonda by'atayinza kulimbiramu, tulyoke tubeerenga n'ekitugumya ekinywevu ffe abadduka okunoonya ekyekwekero okunyweza essuubi eryateekebwa mu maaso gaffe;</VERS>
      <VERS vnumber="19">lye tulina ng'essika ery'obulamu, essuubi eritabuusibwabuusibwa era erinywevu era eriyingira munda w'eggigi.</VERS>
      <VERS vnumber="20">Yesu mwe yayingira omukulembeze ku lwaffe, bwe yafuuka kabona asinga obukulu emirembe gyonna ng'engeri ya Merukizeddeeki bw'eri.</VERS>
    </CHAPTER>
    <CHAPTER cnumber="7">
      <VERS vnumber="1">Kubanga Merukizeddeeki oyo kabaka w&#8217;e Ssaalemi, kabona wa Katonda Ali waggulu ennyo, eyasisinkana Ibulayimu ng'akomawo ng'ava okutta bakabaka, n'amusabira omukisa,</VERS>
      <VERS vnumber="2">era Ibulayimu gwe yagabira ekitundu eky'ekkumi ekya byonna (eky'oluberereberye, mu kutegeezebwa, kabaka wa butuukirivu, era eky'okubiri, kabaka w'e Ssaalemi, ye kabaka ow'emirembe;</VERS>
      <VERS vnumber="3">atalina kitaawe, atalina nnyina, atalina bajjajjaabe, atalina lunaku lwe yasookerako newakubadde enkomerero y'obulamu, naye eyafaananyizibwa Omwana wa Katonda), abeera kabona ow'olubeerera ennaku zonna,</VERS>
      <VERS vnumber="4">Kale mulowooze omuntu oyo bwe yali omukulu, Ibulayimu jjajja omukulu gwe yawa ekitundu eky'ekkumi ku munyago ogw'okwebonaanya.</VERS>
      <VERS vnumber="5">N'abo ab'omu baana ba Leevi abaaweebwa obwakabona amateeka gabalagira okusoloozanga ebitundu eby'ekkumi mu bantu, be baganda baabwe, newakubadde ng'abo bava mu ntumbwe za Ibulayimu:</VERS>
      <VERS vnumber="6">naye oyo, atabalibwa mu kika kyabwe, yasolooza Ibulayimu n'asabira omukisa nnannyini byasuubizibwa.</VERS>
      <VERS vnumber="7">Naye, tekyegaanika n'akatono, omuto yasabirwa omukulu omukisa.</VERS>
      <VERS vnumber="8">Era mu ekyo abaweebwa ebitundu eby'ekkumi be bantu abafa; naye mu kiri abiweebwa ye oyo ategeezebwa nga mulamu.</VERS>
      <VERS vnumber="9">Era, okwogera bwe kuti, ne Leevi, aweebwa omusolo, yaguweerayo mu Ibulayimu;</VERS>
      <VERS vnumber="10">kubanga yali akyali mu ntumbwe za jjajjaawe, Merukizeideeki bwe yamusisinkana.</VERS>
      <VERS vnumber="11">Kale okutuukirira singa kwaliwo lwa bwakabona obw'Ekileevi (kubanga abantu baaweebwa amateeka mu biro byabwo), kiki ekyetaaza nate kabona ow'okubiri okuyimuka mu ngeri ya Merukizeddeeki, n'atabalirwa mu ngeri ya Alooni?</VERS>
      <VERS vnumber="12">Kubanga obwakabona bwe buwaaayisibwa, era n'amateeka tegalema kuwaanyisibwa.</VERS>
      <VERS vnumber="13">Kubanga oyo eyayogerwako ebigambo ebyo wa kika kirala omutavanga muntu yenna eyali aweerezza ku kyoto.</VERS>
      <VERS vnumber="14">Kubanga kitegeerekese ga Mukama waffe yava mu Yuda; ekika Musa ky'atayogerako bigambo ya bakabona.</VERS>
      <VERS vnumber="15">N'ebyo byeyogera nnyo okutegeerekeka, oba nga ayimuka kabona ow'okubiri ng'ekifaananyi kya Merukizeddeeki bwe kiri,</VERS>
      <VERS vnumber="16">atalondebwa ng'amateeka bwe gali agalimu ekiragiro ky'omubiri, wabula ng'amaanyi bwe gali ag'obulamu obutakutuka:</VERS>
      <VERS vnumber="17">kubanga ategeezebwa nti Oli kabona okutuusa emirembe gyonna Ng'engeri ya Merukizeddeeki bw'eri.</VERS>
      <VERS vnumber="18">Kubanga ekiragiro ekyasooka kijjulukuka olw'obunafu n'obutagasa bwakyo</VERS>
      <VERS vnumber="19">(kubanga amateeka tagaliiko kye gaatuukiriza), essuubi erisinga obulungi ne liyingizibwa, eritusembezesa eri Katonda.</VERS>
      <VERS vnumber="20">Era bwe wataabula kulayira kirayiro</VERS>
      <VERS vnumber="21">(kubanga bo baafuulibwa bakabona awatali kirayiro; naye oyo awamu n'ekirayiro yafuulibwa oyo amwogerako nti Mukama yalayira, era talyejjusa, nti Oli kabona okutuusa emirembe gyonna);</VERS>
      <VERS vnumber="22">era ne Yesu bwe yafuuka bw'atyo omuyima w'endagaano esinga obulungi.</VERS>
      <VERS vnumber="23">Nabo bangi baafuulibwa bakabona, kubanga okufa kwabalobera okubeereranga:</VERS>
      <VERS vnumber="24">naye oyo, kubanga abeerera okutuusa emirembe gyonna, alina obwakabona obutavaawo.</VERS>
      <VERS vnumber="25">Era kyava ayinza okulokolera ddala abajja eri Katonda ku bubwe, kubanga abeera mulamu ennaku zonna okubawolerezanga.</VERS>
      <VERS vnumber="26">Kubanga kabona asinga obukulu afaanana bw'atyo ye yatusaanira, omutukuvu, ataliiko kabi, ataliiko bbala, eyayawulibwa eri abo abalina ebibi, era eyagulumizibwa okukira eggulu;</VERS>
      <VERS vnumber="27">atawalirizibwa, nga bakabona abasinga obukulu bali, okuwangayo ssaddaaka buli lunaku, okusooka olw'ebibi bye yennyini, oluvannyuma olw'ebyo eby'abantu: kubanga okwo yakukolera ddala omulundi gumu, bwe yeewaayo yennyini.</VERS>
      <VERS vnumber="28">Kubanga amateeka galonda abantu okuba bakabona abasinga obukulu, abalina obunafu; naye ekigambo eky'ekirayiro, ekyaddirira amateeka, kyalonda Omwana, eyatuukirizibwa okutuusa emirembe gyonna.</VERS>
    </CHAPTER>
    <CHAPTER cnumber="8">
      <VERS vnumber="1">Kale mu bigambo bye twogedde kino kye kikolo: tulina kabona asinga obukulu, afaanana bw'atyo, eyatuula ku mukono ogwa ddyo ogw'entebe ey'Obukulu obw'omu ggulu,</VERS>
      <VERS vnumber="2">omuweereza w'ebitukuvu, era ow'eweema ey'amazima, Mukama gye yasimba, si muntu.</VERS>
      <VERS vnumber="3">Kubanga buli kabona asinga obukulu alondebwa olw'omulimu ogw'okuwangayo ebirabo era ne ssaddaaka: kyekiva kimugwanira n'oyo okubeera n'ekintu eky'okuwaayo.</VERS>
      <VERS vnumber="4">Kale singa yali ku nsi, teyandibadde kabona n'akatono, nga waliwo abawaayo ebirabo ng'amateeka bwe gali;</VERS>
      <VERS vnumber="5">abaweereza eby'ekifaananyi n'ekisiikirize eky'ebyo eby'omu ggulu, nga Musa bwe yabuulirwa Katonda, bwe yali ng'agenda okukola eweema: kubanga ayogera nti Tolemanga kukola byonna ng'ekyokulabirako bwe kiri kye walagibwa ku lusozi.</VERS>
      <VERS vnumber="6">Naye kaakano aweereddwa okuweereza okusinga okuwooma, era nga bw'ali omubaka w'endagaano esinga obulungi, kubanga yalagaanyizibwa olw'ebyasuubizibwa ebisinga obulungi.</VERS>
      <VERS vnumber="7">Kuba endagaano eri ey'olubereberye singa teyaliiko kya kunenyezebwa, tewandinoonyezebbwa bbanga ery'ey'okubiri.</VERS>
      <VERS vnumber="8">Kubanga bw'abanenya ayogera nti Laba, ennaku zijja, bw'ayogera Mukama, Bwe ndiragaana endagaano empya n'ennyumba ya Isiraeri era n'ennyumba ya Yuda;</VERS>
      <VERS vnumber="9">Si ng'endagaano gye nnalagaana ne bajjajja baabwe Ku lunaku lwe nnabakwata ku mukono okubaggya mu nsi y'Emisiri: Kubanga abo tebaanywerera mu ndagaano yange, Nange ne mbaleka okubalaba, bw'ayogera Mukama.</VERS>
      <VERS vnumber="10">Kubanga eno ye ndagaano gye ndiragaana n'ennyumba ya Isiraeri Oluvannyuma lw'ennaku ziri, bw'ayogera Mukama; Nditeeka amateeka gange mu magezi gaabwe, Era ne ku mutima gwabwe ndigawandiika; Nange nnaabeeranga Katonda gye bali, Nabo banaabeeranga bantu gye ndi:</VERS>
      <VERS vnumber="11">So buli muntu tebaliyigiriza munne, Na buli muntu muganda we, ng'ayogera nti Manya Mukama: Kubanga bonna balimmanya, Okuva ku muto okutuuka ku mukulu mu bo.</VERS>
      <VERS vnumber="12">Kubanga ndisaasira obutali butuukirivu bwabwe, N'ebibi byabwe siribijjukira nate.</VERS>
      <VERS vnumber="13">Bw'ayogera nti Endagaano empya ey'olubereberye aba agikaddiyizza. Naye ekikulu era ekikaddiwa kiri kumpi n'okuggwaawo.</VERS>
    </CHAPTER>
    <CHAPTER cnumber="9">
      <VERS vnumber="1">Era n'endagaano ey'olubereberye yalina empisa ezaalagirwa ez'okusinzanga Katonda, n'ekifo ekitukuvu, eky'omu nsi.</VERS>
      <VERS vnumber="2">Kubanga eweema yakolwa, ey'olubereberye eyalimu ekikondo ky'ettabaaza n'emmeeza n'emigaati egy'okulaga; awaayitibwa Awatukuvu.</VERS>
      <VERS vnumber="3">Era ennyuma w'eggigi ery'okubiri yaliyo eweema eyitibwa Entukuvu ennyo;</VERS>
      <VERS vnumber="4">eyalimu ekyoterezo ekya zaabu; n'essanduuko ey'endagaano eyabikkibwako zaabu enjuyi zonna, eyalimu ekibya ekya zaabu omwali emaanu, n'omuggo gwa Alooni ogwaloka, n'ebipande eby'endagaano;</VERS>
      <VERS vnumber="5">ne kungulu ku yo bakerubi ab'ekitiibwa nga basiikiriza entebe ey'okusaasira; bye tutayinza kwogerako kaakano kinnakimu.</VERS>
      <VERS vnumber="6">Naye ebyo bwe byakolebwa bwe bityo, bakabona bayingira mu weema ey'olubereberye obutayosa, nga batuukiriza emirimu egy'okuweereza;</VERS>
      <VERS vnumber="7">naye mu eri ey'okubiri ayingiramu kabona asinga obukulu yekka, omulundi gumu buli mwaka, si awatali musaayi, gw'awaayo ku lulwe ye n'olw'obutamanya bw'a bantu.</VERS>
      <VERS vnumber="8">Omwoyo Omutukuvu ng'ategeeza kino, ng'ekkubo eritwala mu kifo ekitukuvu terinnalabisibwa, ng'eweema ey'olubereberye ekyayimiriddewo;</VERS>
      <VERS vnumber="9">eyo kye kifaananyi olw'ebiro ebiriwo; ekirimu ebirabo era ne ssaddaaka ebiweebwayo ebitayinza kumutuukiriza oyo aweereza mu bigambo by'omwoyo,</VERS>
      <VERS vnumber="10">kubanga ze mpisa ezaalagirwa ez'omubiri obubiri (era awamu n'ez'okulya n'ez'okunywa n'ez'okunaaba okutali kumu) ezaateekebwawo okutuusa ku biro eby'okudda obuggya.</VERS>
      <VERS vnumber="11">Naye Kristo bwe yajja kabona asinga obukulu ow'ebigambo ebirungi ebigenda okujja, n'ayita mu weema esinga obukulu n'okutuukirira, etaakolebwa na mikono, amakulu, etali ya mu nsi muno,</VERS>
      <VERS vnumber="12">so si lwa musaayi gwa mbuzi n'ennyana, naye lwa musaayi gwe ye, n'ayingirira ddala omulundi gumu mu watukuvu, bwe yamala okufuna okununula okutaggwaawo.</VERS>
      <VERS vnumber="13">Kuba oba ng'omusaayi gw'embuzi n'ente ennume n'evvu ly'ente enduusi, ebimansirwa ku abo abalina empitambi, bitukuza okunaaza omubiri;</VERS>
      <VERS vnumber="14">omusaayi gwa Kristo, eyeewaayo yekka olw'Omwoyo ataggwaawo eri Katonda nga taliiko bulema, tegulisinga nnyo okunaaza omwoyo gwammwe mu bikolwa ebifu okuweereza Katonda omulamu?</VERS>
      <VERS vnumber="15">Era ye kyava abeera omubaka w'endagaano empya, okufa bwe kwabeerawo olw'okununula mu byonoono eby'omu ndagaano ey'olubereberye, abayitibwa balyoke baweebwe okusuubiza kw'obusika obutaggwaawo.</VERS>
      <VERS vnumber="16">Kubanga awaba endagaano ey'obusika, kigwana okubaawo okufa kw'oyo eyagiragaana.</VERS>
      <VERS vnumber="17">Kubanga endagaano ey'obusika enywerera awaba okufa: kubanga yali etuukirizza ekyagiragaanyisa eyagiragaana ng'akyali mulamu?</VERS>
      <VERS vnumber="18">Era n'endagaano ey'olubereberye kyeyava erema okusookebwa awatali musaayi.</VERS>
      <VERS vnumber="19">Kubanga buli kiragiro bwe kyamalanga okwogerwa Musa eri abantu bonna ng'amateeka bwe gali, n'atwalanga omusaayi gw'ennyana n'embuzi, wamu n'amazzi n'ebyoya by'endiga ebimyufu n'ezoobu, n'amansiranga ku kitabo kyennyini, era ne ku bantu bonna,</VERS>
      <VERS vnumber="20">ng'ayogera nti Guno gwe musaayi gw'endagaano Katonda gye yabalagira.</VERS>
      <VERS vnumber="21">Era nate eweema n'ebintu byonna eby'okuweereza n'abimansirangako omusaayi bw'atyo.</VERS>
      <VERS vnumber="22">Era mu mateeka kubulako katono ebintu byonna okunaazibwa omusaayi, era awataba kuyiwa musaayi tewabaawo kusonyiyibwa.</VERS>
      <VERS vnumber="23">Kale ebifaananyi by'ebyo eby'omu ggulu kyabigwanira okunaazibwa n'ebyo, naye eby'omu ggulu byennyini okunaazibwa ne ssaddaaka ezisinga ezo.</VERS>
      <VERS vnumber="24">Kubanga Kristo teyayingira mu kifo ekitukuvu ekyakolebwa n'emikono ekyafaanana ng'ekyo eky'amazima naye mu ggulu mwennyini, okulabika kaakano mu maaso ga Katonda, ku lwaffe:</VERS>
      <VERS vnumber="25">so si kwewangayo mirundi mingi; nga kabona asinga obukulu bw'ayingira mu kifo ekitukuvu buli mwaka n'omusaayi ogutali gugwe;</VERS>
      <VERS vnumber="26">kubanga kyandimugwanidde okubonaabonanga emirundi emingi okuva ku kutondebwa kw'ensi: naye kaakano omulundi gumu ku nkomerero y'emirembe alabise okuggyawo ekibi olw'okwewaayo yennyini.</VERS>
      <VERS vnumber="27">Era ng'abantu bwe baterekerwa okufa omulundi ogumu, oluvannyuma lw'okwo musango;</VERS>
      <VERS vnumber="28">era ne Kristo bw'atyo, bwe yamala okuweebwayo omulundi ogumu okwetikka ebibi by'abangi, alirabika omulundi ogw'okubiri awatali kibi eri abo abamulindirira, olw'obulokozi.</VERS>
    </CHAPTER>
    <CHAPTER cnumber="10">
      <VERS vnumber="1">Kubanga amateeka bwe galina ekisiikirize eky'ebirungi ebyali bigenda okujja, so si kifaananyi kyennyini eky'ebigambo, ne ssaddaaka ezitajjulukuka, ze bawaayo obutayosa buli mwaka buli mwaka; tebayinza ennaku zonna kutuukiriza abo abazisemberera.</VERS>
      <VERS vnumber="2">Kubanga tezandirekeddwayo kuweebwayo kubanga abasinza bwe bamala okunaazibwa ddala omulundi ogumu tebandibadde na kwetegeerako bibi nate.</VERS>
      <VERS vnumber="3">Naye mu ezo mulimu okujjukizanga ebibi buli mwaka buli mwaka.</VERS>
      <VERS vnumber="4">Kubanga tekiyinzika omusaayi gw'ente ennume n'embuzi okuggyako ebibi.</VERS>
      <VERS vnumber="5">Ng'ajja mu nsi, kyava ayogera nti Ssaddaaka n'ebiweebwayo tewabyagala, Naye wanteekerateekera omubiri;</VERS>
      <VERS vnumber="6">Tewasiima ebyokebwa ebiramba n'ebiweebwayo olw'ebibi;</VERS>
      <VERS vnumber="7">Ne ndyoka njogera nti Laba nzize (Mu muzingo gw'ekitabo ekyampandiikwako) Okukola by'oyagala, ai Katonda.</VERS>
      <VERS vnumber="8">Bw'ayogera waggulu nti Ssaddaaka n'ebiweebwayo n'ebyokebwa ebiramba n'ebiweebwayo olw'ebibi tewabyagala so tewabisiima (ebyo bye biweebwayo ng'amateeka bwe gali),</VERS>
      <VERS vnumber="9">n'alyoka ayogera nti Laba, nzize okukola by'oyagala. Aggyawo eky'oubereberye, alyoke anyweze eky'okubiri.</VERS>
      <VERS vnumber="10">Mu ebyo by'ayagala twatukuzibwa olw'okuwaayo omubiri gwa Yesu Kristo omulundi gumu.</VERS>
      <VERS vnumber="11">Na buli kabona ayimirira buli lunaku ng'aweereza ng'awaayo emirundi emingi ssaddaaaka ezitajjulukuka, ezitayinza kugyako bibi emirembe gyonna:</VERS>
      <VERS vnumber="12">naye oyo bwe yamala okuwaayo saddaaka emu olw'ebibi okutuusa mirembe gyonna, n'alyoka atuula mu mukono ogwa ddyo ogwa Katonda;</VERS>
      <VERS vnumber="13">ng'alindirira oluvannyuna abalabe be okufuusibwa entebe y'ebigere bye.</VERS>
      <VERS vnumber="14">Kubanga olw'okuwaayo ssaddaaka emu yatuukiriza okutuusa emirembe gyonna abatukuzibwa.</VERS>
      <VERS vnumber="15">Era n'Omwoyo Omutukuvu ye mujulirwa gye tuli: kubanga bw'amala okwogera nti</VERS>
      <VERS vnumber="16">Eno ye ndagaano gye ndiragaana nabo Oluvannyuma lw'ennaku ziri, bw'ayogera Mukama; Nditeeka amateeka gange ku mutima gwabwe, Era ne ku magezi gaabwe ndigawandiika; n'alyoka ayogera nti</VERS>
      <VERS vnumber="17">N'ebibi byabwe n'obujeemu bwabwe siribijjukira nate.</VERS>
      <VERS vnumber="18">Naye awali okuggibwako ebyo, tewakyali kuwangayo ssaddaaka olw'ekibi.</VERS>
      <VERS vnumber="19">Kale ab'oluganda, bwe tulina obugumu okuyingira mu kifo ekitukuvu olw'omusaayi gwa Yesu,</VERS>
      <VERS vnumber="20">mu kkubo lye yatukubira, eriggya eddamu, eriyita mu ggigi, gwe mubiri gwe;</VERS>
      <VERS vnumber="21">era bwe tulina kabona omunene afuga ennyumba ya Katonda;</VERS>
      <VERS vnumber="22">tusemberenga n'omwoyo ogw'amazima olw'okukkiriza okutuukiridde, emitima gyaffe nga mansirwako okuggyamu omwoyo omubi, n'emibiri gyaffe nga ginaazibwa n'amazzi amalungi:</VERS>
      <VERS vnumber="23">tunyweze okwatulanga essuubi lyaffe obutasagaasagana; kubanga eyasuubiza mwesigwa:</VERS>
      <VERS vnumber="24">era tulowoozaganenga fekka na fekka okukubirizanga okwagala n'ebikolwa ebirungi;</VERS>
      <VERS vnumber="25">obutalekanga kuku&#331;&#331;aana wamu, ng'abalala bwe bayisa, naye nga tubuulirira; era nga tweyongeranga okukola ebyo bwe tutyo, nga bwe mulaba olunaku luli nga lunaatera okutuuka.</VERS>
      <VERS vnumber="26">Kuba bwe tugenderera okwonoona nga tumaze okuweebwa okutegeera amazima, tewasigaddeeyo nate ssaddaaka olw'ebibi,</VERS>
      <VERS vnumber="27">wabula okulindirira n'obuti omusango, n'obukambwe obw'omuliro ogugenda okwokya abalabe.</VERS>
      <VERS vnumber="28">Anyooma amateeka ga Musa afa awatali kusaasirwa olw'abajulirwa ababiri oba basatu:</VERS>
      <VERS vnumber="29">mulowooza mutya, okubonerezebwa oyo kw'alisaanyizibwa kulyenkana wa okusinga okuba okubi eyalinnyiririra ddala Omwana wa Katonda, n'alowooza omusaayi gw'endagaano ogwamutukuza obutaba mutukuvu, n'agirira ekyejo Omwoyo ow'ekisa?</VERS>
      <VERS vnumber="30">Kubanga tumumanyi oyo eyayogera nti Eggwanga lyange, nze ndiwalana. Era nate nti Mukama alisalira omusango abantu be.</VERS>
      <VERS vnumber="31">Kigambo kya ntiisa okugwa mu mikono gya Katonda omulamu.</VERS>
      <VERS vnumber="32">Naye mujjukire ennaku ez'edda, bwe mwamala okwakirwa, ze mwagumiikiririzaamu okufuba okunene okw'ebibonoobono;</VERS>
      <VERS vnumber="33">olulala bwe mwafuuka ekyerolerwa olw'ebivume n'okulaba ennaku; olulala, bwe mwassa ekimu n'abo abaakolerwa ebyo.</VERS>
      <VERS vnumber="34">Kubanga mwasaasira abasibe, era mwagumiikiriza n'essanyu okunyagibwako ebintu byammwe, nga mutegeera nga mulina mwekka ebintu ebisinga obulungi era eby'olubeerera.</VERS>
      <VERS vnumber="35">Kale temusuulanga bugumu bwammwe, obuliko empeera ennene.</VERS>
      <VERS vnumber="36">Kubanga mwetaaga okugumiikiriza, bwe mulimala okukola Katonda by'ayagala mulyoke muweebwe ekyasuubizibwa.</VERS>
      <VERS vnumber="37">Kubanga wakyasigaddeyo akaseera katono nnyo, Ajja alituuka, so talirwa.</VERS>
      <VERS vnumber="38">Naye omutuukirivu wange aliba mulamu lwa kukkiriza: Era bw'addayo ennyuma, emmeeme yange temusanyukira.</VERS>
      <VERS vnumber="39">Naye ffe tetuli ba kudda nnyuma mu kuzikirira, naye tuli ba kukkiriza olw'okulokola obulamu.</VERS>
    </CHAPTER>
    <CHAPTER cnumber="11">
      <VERS vnumber="1">Okukkiriza kye kinyweza ebisuubirwa kye kitegeereza ddala ebigambo ebitalabika.</VERS>
      <VERS vnumber="2">Kubanga abakadde baategeerezebwa mu okwo.</VERS>
      <VERS vnumber="3">Olw'okukkiriza tutegeera ng'ebintu byonna byakolebwa kigambo kya Katonda, era ekirabika kyekyava kirema okukolebwa okuva mu birabika.</VERS>
      <VERS vnumber="4">Olw'okukkiriza Abiri yawa Katonda ssaddaaka esinga obulungi okukira eya Kayini, eyamutegeezesa okuba n'obutuukirivu, Katonda bwe yategeereza ku birabo bye: era olw'okwo newakubadde nga yafa akyayogera.</VERS>
      <VERS vnumber="5">Olw'okukkiriza, Enoka yatwalibwa obutalaba kufa; n'atalabika kubanga Katonda yamutwala: kubanga bwe yali nga tannatwalibwa yategeezebwa okusumibwa Katonda:</VERS>
      <VERS vnumber="6">era awataba kukkiriza tekiyinzika kusiimibwa: kubanga ajja eri Katonda kimugwanira okukkiriza nga Katonda waali, era nga ye mugabi w'empeera eri abo abamunoonya.</VERS>
      <VERS vnumber="7">Olw'okukkiriza Nuuwa, bwe yalabulwa Katonda ku bigambo ebyali bitannalabika, n'atya bulungi n'asiba eryato olw'okulokola ennyumba ye; kyeyava asalira ensi omusango, n'afuuka omusika w'obutuukirivu obuli mu kukkiriza.</VERS>
      <VERS vnumber="8">Olw'okukkiriza Ibulayimu, bwe yayitibwa, n'awulira n'okugenda n'agenda mu kifo kye yali agenda okuweebwa okuba obusika; n'avaayo nga tamanyi gy'agenda.</VERS>
      <VERS vnumber="9">Olw'okukkiriza n'abeeranga omugenyi mu nsi eyasuubizibwa, ng'etali yiye, ng'asula mu weema wamu ne Isaaka ne Yakobo, basika banne ab'okusuubizibwa okwo:</VERS>
      <VERS vnumber="10">kubanga yalindirira ekibuga kiri ekirina emisingi, Katonda kye yakuba kye yazimba.</VERS>
      <VERS vnumber="11">Olw'okukkiriza era ne Saala yennyini n'aweebwa amaanyi okuba olubuto newakubadde nga yali ayitiridde mu myaka, kubanga oyo eyasuubiza yamulowooza nga mwesigwa:</VERS>
      <VERS vnumber="12">era kyebaava bazaalibwa oyo omu era eyali ng'afudde, abali ng'emmunyeenye ez'omu ggulu obungi, era ng'omusenyu oguli ku ttale ly'ennyanja ogutabalika.</VERS>
      <VERS vnumber="13">Abo bonna baafiiira mu kukkiriza, nga tebaweereddwa ebyasuubizibwa, naye nga babirengerera wala, era nga babiramusa, era nga baatula nga bagenyi era abatambuze ku nsi.</VERS>
      <VERS vnumber="14">Kubanga aboogera bwe batyo boolesa nga banoonya ensi ey'obutaka.</VERS>
      <VERS vnumber="15">Era singa bajjukira ensi eri gye baavaamu, bandibadde n'ebbanga okuddayo.</VERS>
      <VERS vnumber="16">Naye kaakano beegomba ensi esinga obulungi, ye y'omu ggulu; Katonda kyava alema okukwatibwa ensonyi ku lw'abo, okuyitibwanga Katonda waabwe: kubanga yabateekerateekera ekibuga.</VERS>
      <VERS vnumber="17">Olw'okukkiriza Ibulayimu; bwe yakemebwa, n'awaayo Isaaka; era eyaweebwa ebyasuubizibwa n'essanyu yali agenda okuwaayo omwana we eyazaalibwa omu yekka;</VERS>
      <VERS vnumber="18">eyagambibwa nti Mu Isaaka ezzadde lyo mwe linaayitirwanga:</VERS>
      <VERS vnumber="19">bwe yalowooza nga Katonda ayinza okuzuukiza mu bafu era; era mwe yamuweerwa mu kifaananyi.</VERS>
      <VERS vnumber="20">Olw'okukkiriza Isaaka yasabira omukisa Yakobo ne Esawu, era mu bigambo ebyali bigenda okujja.</VERS>
      <VERS vnumber="21">Olw'okukkiriza Yakobo, bwe yali agenda okufa, yasabira omukisa abaana ba Yusufu bombiriri; n'asinza ng'akutamye ku musa gw'omuggo gwe.</VERS>
      <VERS vnumber="22">Olw'okukkiriza Yusufu, bwe yali ng'anaatera okufa, n'ayogera ku kuvaayo kw'abaana ba Isiraeri; n'alagira eby'amagumba ge.</VERS>
      <VERS vnumber="23">Olw'okukkiriza Musa, bwe yazaalibwa, abazadde be ne bamukwekera emyezi esatu, kubanga baamulaba nga mulungi; ne batatya kiragiro kya kabaka.</VERS>
      <VERS vnumber="24">Olw'okukkiriza Musa, bwe yakula, n'agaana okuyitibwanga omwana wa muwala wa Falaawo;</VERS>
      <VERS vnumber="25">ng'asinga okwagala okukolebwanga obubi awamu n'abantu ba Katonda okukira okubanga n'okwesiima okw'ekibi okuggwaawo amangu;</VERS>
      <VERS vnumber="26">ng'alowooza ekivume kya Kristo okuba obugagga obusinga ebintu by'e Misiri: kubanga yeekaliriza empeera eyo.</VERS>
      <VERS vnumber="27">Olw'okukkiriza n'aleka Misiri, nga tatya busungu bwa kabaka: kubanga yagumiikiriza ng'alaba oyo atalabika.</VERS>
      <VERS vnumber="28">Olw'okukkiriza yakola Okuyitako n'okumansira omusaayi, eyazikiriza ababereberye aleme okubakomako.</VERS>
      <VERS vnumber="29">Olw'okukkiriza ne bayita mu Nnyanja Emmyufu nga ku lukalu: Abamisiri bwe baagezaako okukola bwe batyo ne basaanyizibwawo.</VERS>
      <VERS vnumber="30">Olw'okukkiriza bbugwe wa Yeriko n'agwa, nga kimaze okwebungululirwa ennaku musanvu.</VERS>
      <VERS vnumber="31">Olw'okukkiriza Lakabu omwenzi oyo teyazikiririra wamu n'abo abataagonda, bwe yasembeza abakessi emirembe.</VERS>
      <VERS vnumber="32">Njogere ki nate? Kubanga ebbanga linanzigwako bwe nnaayogera ku Gidiyooni, Balaki, Samusooni, Yefusa; ku Dawudi ne Samwiri ne bannabbi:</VERS>
      <VERS vnumber="33">olw'okukkiriza abo be baawangula obwakabaka, be baakola eby'obutuukirivu, be baafuna ebyasuubizibwa, be baabuniza obumwa bw'empologoma,</VERS>
      <VERS vnumber="34">be baazikiza amaanyi g'omuliro, be badduka obwogi bw'ekitala, be baaweebwa amaanyi okuva mu bunafu, be baafuuka abazira mu ntalo, be baagoba eggye ly'ab'amawanga.</VERS>
      <VERS vnumber="35">Abakazi ne baweebwa abafu baabwe mu kuzuukira: n'abalala ne bayigganyizibwa, nga tebaganya kununulibwa, balyoke baweebwe okuzuukira okusinga obulungi:</VERS>
      <VERS vnumber="36">n'abalala ne bakemebwa nga baduulirwa era nga bakubibwa, era nate nga basibibwa ne bateekebwa mu kkomera:</VERS>
      <VERS vnumber="37">baakubibwa amayinja, baasalibwamu n'emisumeeno, baakemebwa, battibwa n'ekitala: baatambulanga nga bambadde amaliba g'endiga n'ag'embuzi; nga tebalina kantu, nga babonyaabonyezebwa, nga bakolwa obubi</VERS>
      <VERS vnumber="38">(ensi beetaasaanira), nga bakyamira mu malungu ne ku nsozi ne mu mpuku ne mu bunnya obw'ensi.</VERS>
      <VERS vnumber="39">N'abo bonna bwe baamala okutegeezebwa olw'okukkiriza kwabwe, ne batafuna ekyasuubizibwa,</VERS>
      <VERS vnumber="40">Katonda bwe yatulabira edda ffe ekisinga obulungi, bo baleme okutuukirizibwa ffe nga tetuliiwo.</VERS>
    </CHAPTER>
    <CHAPTER cnumber="12">
      <VERS vnumber="1">Kale naffe, bwe tulina olufu lw'abajulirwa olwenkana awo olutwetoolodde, twambulenga buli ekizitowa n'ekibi ekyegatta naffe, tuddukenga n'okugumiikiriza okuwakana okuteekeddwa mu maaso gaffe,</VERS>
      <VERS vnumber="2">nga tutunuulira Yesu yekka omukulu w'okukkiriza kwaffe era omutuukiriza waakwo, olw'essanyu eryateekebwa mu maaso ge eyagumiikiriza omusalaba, ng'anyooma ensonyi, n'atuula ku mukono ogwa ddyo ogw'entebe ya Katonda.</VERS>
      <VERS vnumber="3">Kubanga mumulowooze oyo eyagumiikiriza empaka embi ezenkana awo ez'abakola ebibi ku bo bennyini, mulemenga okukoowa, nga muddirira mu mmeeme zammwe.</VERS>
      <VERS vnumber="4">Temunnawakana okutuusa ku musaayi nga mulwana n'ekibi:</VERS>
      <VERS vnumber="5">era mwerabidde ekigambo ekibuulirira, ekyogera nammwe ng'abaana nti Mwana wange, tonyoomanga kukangavvula kwa Mukama, So toddiriranga bw'akunenyanga;</VERS>
      <VERS vnumber="6">Kubanga Mukama gw'ayagala amukangavvula, Era akuba buli mwana gw'akkiriza.</VERS>
      <VERS vnumber="7">Olw'okukangavvulwa kyemunaavanga mugumiikiriza; Katonda abakola ng'abaana; kuba mwana ki kitaawe gw'atakangavvula?</VERS>
      <VERS vnumber="8">Naye bwe munaabeeranga awatali kukangavvulwa, okugwana okututuukako fenna, muli beebolereze, so si baana.</VERS>
      <VERS vnumber="9">Nate twalina bakitaffe ab'omubiri gwaffe abaatukangavvulanga, ne tubassangamu ekitiibwa: tetulisinga nnyo okugonderanga Kitaawe w'emyoyo, ne tuba abalamu?</VERS>
      <VERS vnumber="10">Kubanga bo baatukangavvuliranga ennaku si nnyingi olw'okwegasa bo; naye oyo atukangavvula olw'okutugasa, tulyoke tufune omugabo ku butukuvu bwe.</VERS>
      <VERS vnumber="11">Okukakangavvulwa kwonna mu biro ebya kaakano tekufaanana nga kwa ssanyu wabula kwa nnaku: naye oluvannyuma kubala ebibala eby'emirembe eri abo abayigirizibwa mu kwo; bye by'obutuukirivu.</VERS>
      <VERS vnumber="12">Kale mugololenga emikono egirengejja, n'amaviivi agakozimba;</VERS>
      <VERS vnumber="13">era mukubirenga ebigere byammwe ama kubo amagolokofu, awenyera alemenga okugavaamu, naye awonenga buwonyi.</VERS>
      <VERS vnumber="14">Mugobererenga emirembe eri abantu bonna, n'obutukuvu, awatali obwo siwali aliraba Mukama:</VERS>
      <VERS vnumber="15">nga mutunuulira nnyo walemenga okuba omuntu yenna aweebuuka mu kisa kya Katonda; ekikolo kyonna eky'okukaawa kiremenga okuloka n'okubeeraliikiriza, era ne kigwagwawaza abangi;</VERS>
      <VERS vnumber="16">walemenga okubeera omwenzi, oba atatya Katonda, nga Esawu, eyatunda obusika bwe olw'akawumbo k'emmere akamu.</VERS>
      <VERS vnumber="17">Kubanga mumanyi nga era oluvannyuma bwe yayagala okusikira omukisa, n'agaanibwa (kubanga teyalaba bbanga lya kwenenyezaamu), newakubadde nga yagunoonya nnyo n'amaziga.</VERS>
      <VERS vnumber="18">Kubanga temuzze ku lusozi olukwatibwako era olwaka n'omuliro, n'eri ekizikiza ekikutte zzigizigi, ne kibuyaga,</VERS>
      <VERS vnumber="19">n'okuvuga kw'ekkondeere, n'eddoboozi ly'ebigambo; abaaliwulira ne beegayirira obutayongerwako kigambo lwa kubiri:</VERS>
      <VERS vnumber="20">kubanga tebaakiyinza ekyalagirwa nti Newakubadde n'ekisolo bwe kikoma ku lusozi, kirikubibwa amayinja:</VERS>
      <VERS vnumber="21">n'ebyalabika byali bya ntiisa bwe biti Musa n'okugamba n'agamba nti Ntidde nnyo era nkankanye:</VERS>
      <VERS vnumber="22">naye muzze ku lusozi Sayuuni, ne ku kibuga kya Katonda omulamu, Yerusaalemi eky'omu ggulu, n'eri obukumi bwa bamalayika,</VERS>
      <VERS vnumber="23">eri ekku&#331;&#331;aaniro eddene era ekkanisa ey'ababereberye abaawandiikibwa mu ggulu, n'eri Katonda Omulamuzi wa bonna, n'eri emyoyo gy'abatuukirivu abaatuukirizibwa,</VERS>
      <VERS vnumber="24">n'eri Yesu omubaka w'endagaano empya, n'eri omusaayi ogw'okumansira ogwogera ebirungi okusinga ogwa Abbeeri.</VERS>
      <VERS vnumber="25">Mwekuume obutagaananga ayogera. Kubanga bali bwe bataalokoka, bwe baamugaana oyo eyabalabula ng'ayima mu nsi, ffe abakuba oyo atulabula ng'ayima mu ggulu tulisinga nnyo obutalokoka:</VERS>
      <VERS vnumber="26">eyakankanya ensi n'eddoboozi lye mu biro biri: naye kaakano yasuubiza, ng'ayogera nti Ekyasigadde omulundi gumu ndinyeenya, si nsi yokka, naye era n'eggulu.</VERS>
      <VERS vnumber="27">N'ekyo, nti Ekyasigadde omulundi gumu, kitegeeza okuggibwawo kw'ebyo ebikankanyizibwa, ng'ebyakolebwa, ebitakankanyizibwa biryoke bibeerewo.</VERS>
      <VERS vnumber="28">Kale, bwe tuweebwa obwakabaka obutakankanyizibwa, tubenga n'ekisa, kituweerezese okuweereza okusiimibwa Katonda n'okwegendereza n'okutya:</VERS>
      <VERS vnumber="29">kubanga Katonda waffe gwe muliro ogwokya.</VERS>
    </CHAPTER>
    <CHAPTER cnumber="13">
      <VERS vnumber="1">Okwagala ab'oluganda kubeerengawo.</VERS>
      <VERS vnumber="2">Temwerabiranga kusembeza bagenyi: kubanga olw'okwo waaliwo abaasembeza bamalayika nga tebamanyi.</VERS>
      <VERS vnumber="3">Mujjukirenga abasibe, ng'abasibirwa awamu nabo; era n'abalaba ennaku, kubanga nammwe muli mu mubiri.</VERS>
      <VERS vnumber="4">Okufumbiriganwa kwa kitiibwa eri bonna, n'ekitanda kirongoofu; kubanga abakaba n'abenzi Katonda alibasalira omusango.</VERS>
      <VERS vnumber="5">Mubeerenga n'empisa ey'obutaagalanga bintu; bye mulina bibamalenga: kubanga ye yennyini yagamba nti Sirikuleka n'akatono, so sirikwabulira n'akatono.</VERS>
      <VERS vnumber="6">N'okwa&#331;&#331;anga ne twa&#331;&#331;anga okwogera nti Mukama ye mubeezi wange; ssiritya: Omuntu alinkola ki?</VERS>
      <VERS vnumber="7">Mujjukirenga abo abaabafuga, abaababuulira ekigambo kya Katonda; era nga mutunuulira enkomerero y'empisa zaabwe, mugobererenga okukkiriza kwabwe.</VERS>
      <VERS vnumber="8">Yesu Kristo jjo ne leero aba bumu n'okutuusa emirembe n'emirembe.</VERS>
      <VERS vnumber="9">Temutwalibwatwalibwanga kuyigiriza okw'engeri ennyingi okuggya: kubanga kirungi omutima okunywezebwa n'ekisa; so si kunywezebwa na mpisa ez'okulyanga, ezitagasa abo abazitambuliramu.</VERS>
      <VERS vnumber="10">Tulina ekyoto abaweereza eby'omu weema kye batalagirwa kuliirangako.</VERS>
      <VERS vnumber="11">Kubanga ebisolo biri, ebitwalibwamu omusaayi gwabyo kabona asinga obukulu mu kifo ekitukuvu olw'ekibi, emibiri gyabyo gyokerwa bweru wa lusiisira.</VERS>
      <VERS vnumber="12">Era ne Yesu kyeyava abonabonera ebweru wa wankaaki, alyoke atukuze abantu n'omusaayi gwe ye.</VERS>
      <VERS vnumber="13">Kale tufulume okugenda gy'ali ebweru w'olusiisira nga twetisse ekivume kye.</VERS>
      <VERS vnumber="14">Kubanga wano tetulina kibuga ekibeerera, naye tunoonya ekigenda okujja.</VERS>
      <VERS vnumber="15">Kale mu oyo tuweereyo eri Katonda bulijjo ssaddaaka ey'ettendo, kye kibala eky'emimwa egyatula erinnya lye.</VERS>
      <VERS vnumber="16">Naye okukola obulungi n'okukkaanya temwerabiranga: kubanga ssaddaaka eziri ng'ezo zisanyusa nnyo Katonda.</VERS>
      <VERS vnumber="17">Muwulirenga abo ababafuga mubagonderenga: kubanga abo batunula olw'obulamu bwammwe, ng'abaliwoza bwe baakola; balyoke bakolenga bwe batyo n'essanyu so si na kusinda: kubanga ekyo tekyandibagasizza mmwe.</VERS>
      <VERS vnumber="18">Mutusabirenga: kubanga tumanyidde ddala nga tulina omwoyo omulungi, nga twagala okubanga n'empisa ennungi mu byonna.</VERS>
      <VERS vnumber="19">Era okusinga ennyo mbeegayirira okukolanga bwe mutyo, ndyoke nkomezebwewo mangu gye muli.</VERS>
      <VERS vnumber="20">Naye Katonda ow'emirembe, eyakomyawo okuva mu bafu omusumba w'endiga omukulu olw'omusaayi ogw'endagaano ey'olubeerera, ye Mukama waffe Yesu,</VERS>
      <VERS vnumber="21">abatuukirize mu buli kigambo kirungi okukolanga by'ayagala, ng'akolera mu ffe ekisiimibwa mu maaso ge, ku bwa Yesu Kristo; aweebwenga ekitiibwa emirembe n'emirembe. Amiina.</VERS>
      <VERS vnumber="22">Naye mbabuulirira, ab'oluganda, mugumiikirizenga ekigambo eky'okubuulirira: kubanga mbawandiikidde mu bigambo bitono.</VERS>
      <VERS vnumber="23">Mumanye nga muganda waffe Timoseewo yateebwa; bw'alijja amangu, ndibalabira wamu naye.</VERS>
      <VERS vnumber="24">Mulamuse bonna abafuga, n'abatukuvu bonna. Ab'omu Italiya babalamusizza.</VERS>
      <VERS vnumber="25">Ekisa kibeerenga nammwe mwenna. Amiina.</VERS>
    </CHAPTER>
  </BIBLEBOOK>
  <BIBLEBOOK bname="Yakobo" bnumber="59">
    <CHAPTER cnumber="1">
      <VERS vnumber="1">Yakobo, omuddu wa Katonda ne Mukama waffe Yesu Kristo, eri ebika ekkumi n'ebibiri ebyasaasaana, mbalamusizza.</VERS>
      <VERS vnumber="2">Mulowoozenga byonna okuba essanyu, baganda bange, bwe munaagwanga mu kukemebwa okutali kumu;</VERS>
      <VERS vnumber="3">nga mutegeera ng'okugezebwa kw'okukkiriza kwammwe kuleeta okugumiikiriza.</VERS>
      <VERS vnumber="4">Era omulimu gw'okugumiikiriza gutuukirirenga, mulyoke mubeere abaatuukirira, abalina byonna, abataweebuuka mu kigambo kyonna.</VERS>
      <VERS vnumber="5">Naye oba ng'omuntu yenna ku mmwe aweebuuka mu magezi asabenga Katonda atamma awa bonna so takayuka; era galimuweebwa.</VERS>
      <VERS vnumber="6">Naye asabenga mu kukkiriza, nga taliiko ky'abuusabuusa: kubanga abuusabuusa afaanana ng'ejjengo ery'ennyanja eritwalibwa empewo ne lisuukundibwa.</VERS>
      <VERS vnumber="7">Kubanga omuntu oyo talowoozanga ng'aliweebwa ekintu kyonna eri Mukama waffe</VERS>
      <VERS vnumber="8">omuntu ow'emyoyo ebiri, atanywera mu makubo ge gonna.</VERS>
      <VERS vnumber="9">Naye ow'oluganda omukopi yeenyumirizenga olw'obukulu bwe:</VERS>
      <VERS vnumber="10">era n'omugagga yeenyumirizenga olw'okukopawala kwe: kubanga aliggwaawo ng'ekimuli ky'omuddo.</VERS>
      <VERS vnumber="11">Kubanga enjuba evaayo n'omusana omungi n'ewotosa omuddo; n'ekimuli kyagwo ne kigwa n'obulungi bw'ekifaananyi kyagwo ne bubula: era n'omugagga bw'atyo bw'aliwotoka mu kutambula kwe.</VERS>
      <VERS vnumber="12">Alina omukisa omuntu agumiikiriza okukemebwa: kubanga bw'alimala okusiimibwa aliweebwa engule ey'obulamu, Mukama waffe gye yasuubiza abamwagala.</VERS>
      <VERS vnumber="13">Omuntu yenna bw'akemebwanga, tayogeranga nti Katonda ye ankema kubanga Katonda takemeka na bubi, era ye yennyini takema muntu yenna:</VERS>
      <VERS vnumber="14">naye buli muntu akemebwa, ng'awalulwa okwegomba kwe ye n'asendebwasendebwa.</VERS>
      <VERS vnumber="15">Okwegomba okwo ne kulyoka kuba olubuto ne kuzaala okwonoona: n'okwonoona okwo, bwe kumala okukula; ne kuzaala okufa.</VERS>
      <VERS vnumber="16">Temwerimbalimbanga, baganda bange abaagalwa.</VERS>
      <VERS vnumber="17">Buli kirabo kirungi na buli kitone kituukirivu kiva waggulu, nga kikka okuva eri Kitaffe ow'ebyaka, atayinza kuba na kufuukafuuka newankubadde ekisiikirize eky'okukyuka.</VERS>
      <VERS vnumber="18">Olw'okuteesa kwe yatuzaala n'ekigambo eky'amazima, tulyoke tubeere ng'omwaka omubereberye ogw'ebitonde bye.</VERS>
      <VERS vnumber="19">Ekyo mukimanyi, baganda bange abaagalwa. Naye buli muntu abeerenga mwangu wa kuwulira, alwengawo okwogera, alwengawo okusunguwala</VERS>
      <VERS vnumber="20">kubanga obusungu bw'omuntu tebukola butuukirivu bwa Katonda.</VERS>
      <VERS vnumber="21">Kale muteekenga wala obugwagwa bwonna n'obubi obusukkiridde, mutoolenga n'obuwombeefu ekigambo ekisigibwa ekiyinza okulokola obulamu bwammwe.</VERS>
      <VERS vnumber="22">Naye mubeerenga bakozi ba kigambo, so si bawulizi buwulizi, nga mwerimbalimba.</VERS>
      <VERS vnumber="23">Kubanga omuntu yenna bw'aba omuwulizi w'ekigambo, so nga si mukozi, oyo afaanana ng'omuntu eyeeraba amaaso ag'obuzaaliranwa bwe mu ndabirwamu:</VERS>
      <VERS vnumber="24">kubanga yeeraba n'agenda, amangu ago ne yeerabira bw'afaananye.</VERS>
      <VERS vnumber="25">Naye atunula mu mateeka amatuukirivu ag'eddembe n'anyiikiriramu, nga si muwulizi eyeerabira naye mukozi akola, oyo anaaweebwanga omukisa mu kukola kwe.</VERS>
      <VERS vnumber="26">Omuntu yenna bwe yeerowooza nga wa ddiini, bw'ataziyiza lulimi lwe, naye nga yeerimba omutima gwe eddiini y&#8217;oyo teriiko ky'egasa.</VERS>
      <VERS vnumber="27">Eddiini ennongoofu eteriimu kko mu maaso ga Katonda Kitaffe ye eno, okulambulanga abafuuzi ne bannamwandu mu bunaku bwabwe, n'okwekuumanga obutaba na mabala ag'omu nsi.</VERS>
    </CHAPTER>
    <CHAPTER cnumber="2">
      <VERS vnumber="1">Baganda bange, temubanga na kukkiriza kwa Mukama waffe Yesu Kristo ate ne muba n'okusosolanga mu bantu.</VERS>
      <VERS vnumber="2">Kubanga bw'ayingira mu kku&#331;&#331;aaniro lyammwe omuntu alina empeta eya zaabu ayambadde eby'obuyonjo, era n'omwavu ayambadde enziina n'ayingira,</VERS>
      <VERS vnumber="3">nammwe ne mwaniriza ayambadde ebyambalo eby'obuyonjo, ne mwogera nti Ggwe tuula wano awalungi era ne mugamba omwavu nti Ggwe yimirira eri, oba tuula wansi awali akatebe k'ebigere byange;</VERS>
      <VERS vnumber="4">nga temwawukanye mu mmwe mwekka, ne mufuuka abasazi b'ensonga ab'ebirowoozo ebibi?</VERS>
      <VERS vnumber="5">Muwulire, baganda bange abaagalwa; Katonda teyalonda abalina obwavu bw'omu nsi okubeeranga n'obugagga obw'okukkiriza, n'okusikira obwakabaka bwe yasuubiza abamwagala?</VERS>
      <VERS vnumber="6">Naye mmwe mwanyooma omwavu. Abagagga si be babajooga ne babawalula bennyini awasalirwa emisango?</VERS>
      <VERS vnumber="7">Singa bavuma erinnya eddungi lye muyitibwa?</VERS>
      <VERS vnumber="8">Naye bwe muba mutuukiriza etteeka lino eriri nga kabaka w'amateeka, nga bwe kyawandiikibwa nti Oyagalanga muntu munno nga bwe weeyagala wekka, mukola bulungi.</VERS>
      <VERS vnumber="9">Naye bwe munaasosolanga mu bantu, nga mukoze kibi, ne musingibwa amateeka ng&#8217;abonoonyi</VERS>
      <VERS vnumber="10">Kubanga omuntu yenna bw'aba akwata amateeka gonna, naye n'asobya mu limu, ng'azzizza omusango gwa gonna.</VERS>
      <VERS vnumber="11">Kubanga oyo eyayogera nti Toyendanga, ate yayogera nti Tottanga. Kale bw'otoyenda naye n'otta, ng'ofuuse mwonoonyi w'amateeka.</VERS>
      <VERS vnumber="12">Mwogerenga era mukolenga bwe mutyo ng'abagenda okusalirwa omusango n'amateeka ag'eddembe.</VERS>
      <VERS vnumber="13">Kubanga omusango tegubaako kusaasirwa eri atasaasira: okusaasira kujaguliza ku musango.</VERS>
      <VERS vnumber="14">Kigasa kitya, baganda bange, omuntu bw'ayogera ng'alina okukkiriza, naye n'ataba na bikolwa? Okukkiriza okwo kuyinza okumulokola?</VERS>
      <VERS vnumber="15">Bwe wabaawo ow'oluganda omusajja oba mukazi nga bali bwereere, ng'emmere eya buli lunaku tebamala,</VERS>
      <VERS vnumber="16">era omu ku mmwe bw'abagamba nti Mugende n'emirembe mubugume, mukkute, naye ne mutabawa omubiri bye gwetaaga; kigasa kitya?</VERS>
      <VERS vnumber="17">Era n'okukkiriza bwe kutyo, bwe kutabaako bikolwa, kwokka nga kufudde.</VERS>
      <VERS vnumber="18">Naye omuntu alyogera nti Ggwe olina okukkiriza, nange nnina ebikolwa: ndaga okukkiriza kwo awatali bikolwa byo, nange olw'ebikolwa byange ndikulaga okukkiriza kwange.</VERS>
      <VERS vnumber="19">Okkiriza nga Katonda ali omu; okola bulungi: era ne bassetaani bakkiriza, ne bakankana.</VERS>
      <VERS vnumber="20">Naye oyagala okutegeera, ggwe omuntu ataliimu, ng'okukkiriza awatali bikolwa tekuliiko kye kugasa?</VERS>
      <VERS vnumber="21">Ibulayimu jjajjaffe teyaweebwa butuukirivu lwa bikolwa, kubanga yawaayo Isaaka omwana we ku kyoto?</VERS>
      <VERS vnumber="22">Olaba ng'okukkiriza kwakolera wamu n'ebikolwa bye, era okukkiriza kwe kwatuukirizibwa olw&#8217;ebikolwa bye:</VERS>
      <VERS vnumber="23">ekyawandiikibwa ne kituukirira ekyogera nti Ibulayimu n'akkiriza Katonda, ne kumubalirwa okuba obutuukirivu; n'ayitibwa mukwano gwa Katonda.</VERS>
      <VERS vnumber="24">Mulaba ng'omuntu aweebwa butuukirivu lwa bikolwa, so si lwa kukkiriza kwokka.</VERS>
      <VERS vnumber="25">Era ne Lakabu omwenzi bw'atyo teyaweebwa butuukirivu lwa bikolwa, kubanga yasembeza ababaka, n'abayisa mu kubo eddala?</VERS>
      <VERS vnumber="26">Kuba ng'omubiri awatali mwoyo bwe guba nga gufude, era n'okukkiriza bwe kutyo awatali bikolwa nga kufudde.</VERS>
    </CHAPTER>
    <CHAPTER cnumber="3">
      <VERS vnumber="1">Temubeeranga bayigiriza bangi, baganda bange, nga mumanyi nga tulisalirwa omusango ogusinga obunene.</VERS>
      <VERS vnumber="2">Kubanga mu bingi tusobya fenna. Omuntu yenna bw'atasobya mu kigambo, oyo ye muntu eyatuukirira, ayinza okuziyiza era n'omubiri gwe gwonna.</VERS>
      <VERS vnumber="3">Naye bwe tuteeka ebyuma eby'embalaasi mu mimwa gyazo ziryoke zitugonderenga, tuyinza okufuga emibiri gyazo gyonna.</VERS>
      <VERS vnumber="4">Laba, era n&#8217;amaato, newakubadde nga manene bwe gatyo, era nga gatwalibwa empewo ez'amaanyi, enkasi entono ennyo ye egagoba yonna yonna omugoba gy'asiima mu kwagala kwe.</VERS>
      <VERS vnumber="5">Era n&#8217;olulimi bwe lutyo kye kitundu ekitono, ne lwenyumiriza nnyo. Laba, emiti emingi egyenkanidde awo okwokebwa akaliro akatono bwe katyo.</VERS>
      <VERS vnumber="6">N'olulimi muliro: ensi ey'obubi mu bitundu byaffe lwe lulimi, olwonoona omubiri gwonna, era olukoleeza nnamuziga w'ebitonde byonna, era olukoleezebwa Ggeyeena.</VERS>
      <VERS vnumber="7">Kubanga buli ngeri ey'ensolo n'ennyonyi n'ebyewalula n'ebyennyanja bifugika era byafugibwa abantu:</VERS>
      <VERS vnumber="8">naye olulimi siwali muntu ayinza kulufuga; bubi obutaziyizika, lujjudde obusagwa obutta.</VERS>
      <VERS vnumber="9">Olwo lwe tutenderezesa Mukama waffe ye Kitaffe; era olwo lwe tukolimiza abantu abaakolerwa mu kifaananyi kya Katonda:</VERS>
      <VERS vnumber="10">mu kamwa akamu mwe muva okutendereza n'okukolima. Baganda bange, ebyo tekibigwanira kubeera bwe bityo.</VERS>
      <VERS vnumber="11">Ensulo ekulukuta amazzi amalungi n'agakaawa mu liiso erimu?</VERS>
      <VERS vnumber="12">Omutiini guyinza, baganda bange, okubala ezeyituuni, oba omuzabbibu okubala ettiini? So amazzi ag'omunnyo tegayinza kuvaamu malungi.</VERS>
      <VERS vnumber="13">Ani alina amagezi n'okutegeera mu mmwe? Alagenga mu mpisa ennungi ebikolwa bye mu magezi amawombeefu.</VERS>
      <VERS vnumber="14">Naye bwe muba n'obuggya obukambwe n'okuyomba mu mutima gwammwe, temwenyumirizanga so temulimbanga okuziyiza amazima.</VERS>
      <VERS vnumber="15">Amagezi gano si ge gakka okuva waggulu, naye ga mu nsi, ga buzaaliranwa, ga Setaani.</VERS>
      <VERS vnumber="16">Kubanga awaba obuggya n'okuyomba, we waba okutabuka na buli kikolwa ekibi.</VERS>
      <VERS vnumber="17">Naye amagezi agava waggulu okusooka malongoofu, nate ga mirembe, mawombeefu, mawulize, agajjudde okusaasira n'ebibala ebirungi, agatalina kwawula, agatalina bunnanfuusi.</VERS>
      <VERS vnumber="18">Era ekibala eky'obutuukirivu kisigibwa mu mirembe eri abo abaleeta emirembe.</VERS>
    </CHAPTER>
    <CHAPTER cnumber="4">
      <VERS vnumber="1">Entalo ziva wa n'okulwana kuva wa mu mmwe? Si muno, mu kwegomba kwammwe okulwana mu bitundu byammwe?</VERS>
      <VERS vnumber="2">Mwegomba so temulina: mutta, era mwegomba, ao temuyinza kufuna: mulwana era mutabaala; temulina kubanga temusaba.</VERS>
      <VERS vnumber="3">Musaba ne mutaweebwa, kubanga musaba bubi; mulyoke mubikoze okwegomba kwammwe.</VERS>
      <VERS vnumber="4">Mmwe abakazi abenzi temumanyi ng'omukwano gw'ensi bwe bulabe bwa Katonda? Kale, omuntu yenna bw'ayagala okubeera mukwano gw'ensi yeefuula mulabe wa Katonda.</VERS>
      <VERS vnumber="5">Oba mulowooza ng'ekyawandiikibwa kyogerera bwereere? Omwoyo gwe yatuuza mu ffe gwegomba okuleeta obuggya?</VERS>
      <VERS vnumber="6">Naye yeeyongera okugaba ekisa. Kyekiva kyogera nti Katonda alwana n'ab'amalala, naye abawombeefu abawa ekisa.</VERS>
      <VERS vnumber="7">Kale mujeemulukukirenga Katonda; naye mulwanenga ne Setaani, naye anaabaddukanga.</VERS>
      <VERS vnumber="8">Musembererenga Katonda, naye anaabasembereranga mmwe. Munaabenga mu ngalo, abalina ebibi; era mutukuzenga emitima gyammwe, mmwe abalina emmeeme ebbiri.</VERS>
      <VERS vnumber="9">Munakuwale, mukube ebiwoobe, mukaabe: okuseka kwammwe kufuuke ebiwoobe, n'essaayu lifuuke okunakuwala.</VERS>
      <VERS vnumber="10">Mwetoowazenga mu maaso ga Mukama waffe, naye alibagulumiza.</VERS>
      <VERS vnumber="11">Temwogeraganangako bubi, ab'oluganda. Ayogera obubi ku w'oluganda, oba asalira omusango ow'oluganda, ayogera obubi ku mateeka, era asalira musango mateeka: naye bw'osalira omusango amateeka, nga toli mukozi wa mateeka, wabula omusazi w'omusango.</VERS>
      <VERS vnumber="12">Eyateeka amateeka era omusazi w'omusango ali omu, oyo ayinza okulokola n'okuzikiriza, naye ggwe asalira omusango munno ggwe ani?</VERS>
      <VERS vnumber="13">Kale nno mmwe aboogera nti Leero oba jjo tunaagenda mu kibuga gundi; tulimalayo omwaka gumu tulitunda tuliviisa amagoba:</VERS>
      <VERS vnumber="14">naye nga temutegeera bya nkya Obulamu bwammwe buli nga kiki? Muli lufu, olulabika akaseera akatono, ne lulyoka luggwaawo:</VERS>
      <VERS vnumber="15">we mwandyogeredde nti Mukama waffe bw&#8217;alyagala tuliba balamu, era tulikola bwe tuti oba bwe tuti.</VERS>
      <VERS vnumber="16">Naye kaakano mwenyumiriza mu kwekulumbaza kwammwe: okwenyumiriza kwonna okuli bwe kutyo kubi.</VERS>
      <VERS vnumber="17">Kale amanya okukola obulungi n'atakola, kye kibi eri oyo.</VERS>
    </CHAPTER>
    <CHAPTER cnumber="5">
      <VERS vnumber="1">Kale nno mwe abagagga, mukaabe mulire olw'ennaku ezijja ku mmwe.</VERS>
      <VERS vnumber="2">Obugagga bwammwe buvunze, n'ebyambalo byammwe biriiriddwa ennyenje.</VERS>
      <VERS vnumber="3">Ezaabu yammwe ne ffeeza zitalazze; n'obutalagge bwazo buliba mujulirwa gye muli, bulirya omubiri gwammwe ng'omuliro. Mwaku&#331;&#331;aanyiza ebintu mu nnaku ez'enkomerero.</VERS>
      <VERS vnumber="4">Laba, empeera y'abakozi abaakungula ennimiro zammwe, gye mulyazaamaanya, ekaaba: n'ebiwoobe by'abo abakungula byayingira mu matu ga Mukama Ow'eggye.</VERS>
      <VERS vnumber="5">Mwesanyusa ku nsi, ne muwoomerwa ebinyumu; mwegezzezza mu mitima gyammwe nga ku lunaku olw'okubaaga ebya ssava.</VERS>
      <VERS vnumber="6">Mwasala omusango okusinga omutuukirivu, ne mumutta; naye tabawakanya.</VERS>
      <VERS vnumber="7">Kale, ab'oluganda, mugumiikirizenga okutuusa okujja kwa Mukama waffe. Laba, omulimi alindirira ebibala eby'ensi eby'omuwendo omungi, abigumiikiriza, okutuusa enkuba eya ddumbi n'eya ttoggo.</VERS>
      <VERS vnumber="8">Era nammwe mugumiikirizenga; munywezenga emitima gyammwe: kubanga okujja kwa Mukama waffe kuli kumpi.</VERS>
      <VERS vnumber="9">Temwemulugunyanga, ab'oluganda, mwekka na mwekka, muleme okusalirwa omusango: laba, omusazi w'emisango ayimiridde ku luggi.</VERS>
      <VERS vnumber="10">Mutwale ekyokulabirako, ab'oluganda, eky'okubonyaabonyezebwa n'okugumiikiriza, bannabbi abaayogeranga mu linnya lya Mukama.</VERS>
      <VERS vnumber="11">Laba, tubayita ba mukisa abaagumiikirizanga: mwawulira okugumiikiriza kwa Yobu, era mwalaba Mukama ku nkomerero bw'akola nga Mukama wa kisa kingi n'okusaasira.</VERS>
      <VERS vnumber="12">Naye okusinga byonna, baganda bange temulayiranga newakubadde eggulu, newakubadde ensi, newakubadde ekirayiro ekirala kyonna naye ekigambo kyammwe weewaawo kibeerenga weewaawo, n'ekigambo kyammwe si weewaawo kibeerenga si weewaawo; muleme okugwa mu musango.</VERS>
      <VERS vnumber="13">Waliwo mu mmwe omuntu ali obubi? asabenga. Waliwo asanyuka? ayimbenga eby'okutendereza Katonda.</VERS>
      <VERS vnumber="14">Waliwo mu mmwe omuntu alwadde? ayitenga abakadde b'ekkanisa; bamusabirenga, nga bamusiigako amafuta mu linnya lya Mukama waffe:</VERS>
      <VERS vnumber="15">n'okusaba kw'okukkiriza kulirokola omulwadde, ne Mukama waffe alimuyimusa: era oba nga yakola ebibi birimuggibwako.</VERS>
      <VERS vnumber="16">Kale mwatuliraganenga ebibi byammwe mwekka na mwekka, musabiraganenga, mulyoke muwone. Okusaba kw'omuntu omutuukirivu kuyinza nnyo mu kukola kwakwo.</VERS>
      <VERS vnumber="17">Eriya yali muntu eyakwatibwa byonna nga ffe, n'asaba nnyo enkuba ereme okutonnya; enkuba n'etatonnya ku nsi emyaka esatu n'emyezi mukaaga.</VERS>
      <VERS vnumber="18">N'asaba nate; eggulu ne litonnyesa enkuba, ensi n'emeza ebibala byayo.</VERS>
      <VERS vnumber="19">Baganda bange, omuntu yenna mu mmwe bw'akyamanga okuva mu mazima, omuntu n'amala amukyusa,</VERS>
      <VERS vnumber="20">ategeerenga ng'akyusa alina ebibi mu bukyamu obw'ekkubo lye alirokola obulamu mu kufa, era alibikka ku bibi bingi.</VERS>
    </CHAPTER>
  </BIBLEBOOK>
  <BIBLEBOOK bname="1 Peetero" bnumber="60">
    <CHAPTER cnumber="1">
      <VERS vnumber="1">Peetero, omutume wa Yesu Kristo, eri abalonde abaasaasaana abatambuze ab'omu Ponto, Ggalatiya, Kapadokiya, Asiya ne Bisuniya,</VERS>
      <VERS vnumber="2">nga bwe yasooka okutegeera Katonda Kitaffe, mu kutukuza kw'Omwoyo, olw'okugonda n'okumansirwako omusaayi gwa Yesu Kristo: ekisa n'emirembe byeyongerenga gye muli.</VERS>
      <VERS vnumber="3">Yeebazibwe Katonda era Kitaawe wa Mukama waffe Yesu Kristo, eyatuzaala omulundi ogw'okubiri, ng'okusaasira kwe okungi bwe kuli, tubeerenga n'essuubi eddamu, olw'okuzuukira kwa Yesu Kristo mu bafu,</VERS>
      <VERS vnumber="4">tuyingire mu busika obutaggwaawo, obutalina kko, obutawotoka, obwabaterekerwa mmwe mu ggulu,</VERS>
      <VERS vnumber="5">amaanyi ga Katonda be gakuuma olw'okukkiriza okufuna obulokozi obweteeseteese okubikkulibwa mu biro eby'enkomerero.</VERS>
      <VERS vnumber="6">Obwo bwe mujagulizaamu, newakubadde nga mwanakuwazibwa mu kukemebwa okutali kumu akaseera akatono kaakano, oba nga kibagwanira,</VERS>
      <VERS vnumber="7">okugezebwa kw'okukkiriza kwammwe okusinga omuwendo ezaabu eggwaawo, newakubadde ng'egezebwa mu muliro, kulyoke kulabike okuleeta ettendo n'ekitiibwa n'okugulumizibwa Yesu Kristo bw'alibikkulibwa:</VERS>
      <VERS vnumber="8">gwe mwagala nga temunnaba kumulaba: gwe mutalaba kaakano naye mumukkiriza, ne mujaguza essanyu eritayogerekeka, eririna ekitiibwa:</VERS>
      <VERS vnumber="9">nga muweebwa ekyabakkirizisa, bwe bulokozi bw'obulamu.</VERS>
      <VERS vnumber="10">Eby'obulokozi obwo bannabbi abaalagulanga eby'ekisa ekyali kigenda okujja gye muli baanoonyanga nnyo ne bakenneenyanga:</VERS>
      <VERS vnumber="11">nga banoonya ebiro bwe biri oba bwe bifaanana Omwoyo wa Kristo eyali mu bo bye yalaga, ng'asooka okutegeeza ebibonoobono bya Kristo, n'ekitiibwa ekibigoberera.</VERS>
      <VERS vnumber="12">Nabo babikkulirwa nga si ku lwabwe bokka wabula ku lwammwe baaweereza ebyo bye mwakajja mubuulirwe kaakano abo abaababuulira enjiri mu Mwoyo Omutukuvu eyatumibwa okuva mu ggulu; bamalayika bye beegomba okulingiza.</VERS>
      <VERS vnumber="13">Kale musibenga ebimyu by'amagezi gammwe, mutamiirukukenga, musuubirirenga ddala ekisa ekiribaleeterwa Yesu Kristo bw'alibikkulibwa;</VERS>
      <VERS vnumber="14">ng'abaana abagonda, nga temwefaananya okwegomba okw'edda okw'omu butamanya bwammwe:</VERS>
      <VERS vnumber="15">naye ng'oyo eyabayita bw'ali omutukuvu era nammwe mubeerenga batukuvu mu mpisa zonna;</VERS>
      <VERS vnumber="16">kubanga kyawandiikibwa nti Munaabanga batukuvu; kubanga nze ndi mutukuvu.</VERS>
      <VERS vnumber="17">Era bwe mumuyitanga Kitammwe, asala omusango awatali kusaliriza ng'omulimu gwa buli muntu bwe guli, mutambulenga n'entiisa mu biro byammwe eby'okuba abayise:</VERS>
      <VERS vnumber="18">nga mumanyi nga temwanunulibwa na bintu ebiggwaawo, ffeeza oba zaabu, mu mpisa zammwe ezitaliimu ze mwaweebwa bajjajjammwe;</VERS>
      <VERS vnumber="19">wabula n'omusaayi ogw'omuwendo omungi, ng'ogw'omwana gw'endiga ogutaliiko bulema newakubadde ebbala, ye Kristo:</VERS>
      <VERS vnumber="20">eyategeerebwa edda ensi nga tezinnatondebwa, naye n'alabisibwa ku nkomerero y'ebiro ku lwammwe,</VERS>
      <VERS vnumber="21">abakkiriza ku bubwe Katonda eyamuzuukiza mu bafu n'amuwa ekitiibwa; okukkiriza kwammwe n'okusuubira biryoke bibeerenga mu Katonda.</VERS>
      <VERS vnumber="22">Kubanga mumaze okwetukuza obulamu bwammwe mu kugondera amazima olw'okwagalanga ab'oluganda okutaliimu bunnanfuusi, mwagalanenga mu mutima n'okufuba okungi:</VERS>
      <VERS vnumber="23">bwe mwazaalibwa omulundi ogw'okubiri, si na nsigo eggwaawo, wabula eteggwaawo, n'ekigambo kya Katonda ekiramu eky'olubeerera.</VERS>
      <VERS vnumber="24">Kubanga Omubiri gwonna guli ng'omuddo, N'ekitiibwa kyagwo kyonna kiri ng'ekimuli ky'omuddo. Omuddo guwotoka ekimuli ne kigwa:</VERS>
      <VERS vnumber="25">Naye ekigambo kya Mukama kibeerera emirembe n'emirembe. Era ekyo kye kigambo eky'enjiri eky'abajulirwa.</VERS>
    </CHAPTER>
    <CHAPTER cnumber="2">
      <VERS vnumber="1">Kale muteekenga wala obubi bwonna n'obukuusa bwoma n'obunnanfuusi n'obuggya n'okwogera obubi kwonna,</VERS>
      <VERS vnumber="2">ng'abaana abawere abaakajja bazaalibwe, mwegombenga amata ag'omwoyo agataliimu bulimba; galyoke gabakuze okutuuka ku bulokovu</VERS>
      <VERS vnumber="3">oba nga rnwalega ku Mukama waffe bw'ali omulungi:</VERS>
      <VERS vnumber="4">nga mujja eri oyo, ejjinja eddamu, eryagaanibwa abantu, naye eri Katonda ddonde, lya muwendo mungi,</VERS>
      <VERS vnumber="5">era nammwe ng'amayinja amalamu muzimbibwa ennyumba ey'omwoyo okubeeranga bakabona abatukuvu okuwangayo ssaddaaka ez'omwoyo, ezisiimibwa Katonda ku bwa Yesu Kristo.</VERS>
      <VERS vnumber="6">Kubanga waliwo mu kyawandiikibwa nti Laba, nteeka mu Sayuuni ejjinja ekkulu ery'oku nsonda, eddonde, ery'omuwendo omungi: Era amukkiriza talikwasibwa nsonyi.</VERS>
      <VERS vnumber="7">Kale eri mmwe abakkiriza omuwendo mungi: naye eri abatakkiriza, Ejjinja abazimbi lye baagaana, eryo lye lyafuuka omutwe ogw'oku nsonda;</VERS>
      <VERS vnumber="8">era Ejjinja eryesittalwako, era olwazi olusuula; kubanga beesittala ku kigambo nga tebagonda; era kwe baateekerwawo.</VERS>
      <VERS vnumber="9">Naye mmwe muli ggwanga ddonde, bakabona ba kabaka, kika kitukuvu, bantu ba nvuma, mulyoke mubuulirenga ebirungi by'oyo eyabayita okuva mu kizikiza okuyingira mu kutangaala kwe okw'ekitalo:</VERS>
      <VERS vnumber="10">edda abataali ggwanga, naye kaakano muli ggwanga lya Katonda: abaali batasaasirwa, naye kaakano musaasiddwa.</VERS>
      <VERS vnumber="11">Abaagalwa, mbeegayirira ng'abayise n'abatambuze, okwewalanga okwegomba kw'omubiri okulwana n'obulamu;</VERS>
      <VERS vnumber="12">nga mulina empisa zammwe mu b'amawanga ennungi; nga bwe baboogerako ng'abakola obubi, olw'ebikolwa byammwe ebirungi bye balaba balyoke bagulumize Katonda ku lunaku olw'okulabirwamu.</VERS>
      <VERS vnumber="13">Mugonderenga buli kiragiro ky'abantu ku bwa Mukama waffe: oba kabaka nga ye asinga bonna;</VERS>
      <VERS vnumber="14">oba abaamasaza, nga ye b'atuma olw'okukangavvulanga abakola obubi, n'olw'okusiimanga abakola obulungi.</VERS>
      <VERS vnumber="15">Kubanga Katonda bw'ayagala bw'atyo, mmwe okusirisanga obutamanya bw'abantu abasirusiru nga mukola obulungi:</VERS>
      <VERS vnumber="16">ng'ab'eddembe, so si ng'abalina eddembe lyammwe olw'okukisa obubi, naye ng'abaddu ba Katonda.</VERS>
      <VERS vnumber="17">Mussengamu ekitiibwa abantu bonna. Mwagalenga ab'oluganda. Mutyenga Katonda. Mussengamu ekitiibwa kabaka.</VERS>
      <VERS vnumber="18">Abaweereza, mugonderenga bakama bammwe mu kutya kwonna, si balungi bokka n'abawombeefu, naye era n'abakambwe.</VERS>
      <VERS vnumber="19">Kubanga kino kye kisiimibwa, omuntu bw'agumiikiriza okulumwa olw'okujjukira Katonda, ng'abonyaabonyezebwa awatali nsonga.</VERS>
      <VERS vnumber="20">Kubanga bwe mukola obubi ne mukubibwa empi, bwe muligumiikiriza, ttendo ki? naye bwe mukola obulungi ne mubonyaabonyezebwa, bwe muligumiikiriza, ekyo kye kisiimibwa eri Katonda.</VERS>
      <VERS vnumber="21">Kubanga ekyo kye mwayitirwa, kubanga era Kristo yabonyaabonyezebwa ku lwammwe, ng'abalekera ekyokulabirako, mulyoke mutambulirenga mu bigere bye:</VERS>
      <VERS vnumber="22">ataakola kibi, newakubadde obukuusa tebwalabika mu kamwa ke:</VERS>
      <VERS vnumber="23">bwe yavumibwa, ataavuma nate; bwe yabonyaabonyezebwa, ataakanga; naye yeewaayo eri oyo asala omusango ogw'ensonga:</VERS>
      <VERS vnumber="24">eyeetikka ye yennyini ebibi byaffe mu mubiri gwe ku muti, ffe nga tumaze okufa ku bibi, tulyoke tubeerenga abalamu eri obutuukirivu; okukubibwa kw'oyo kwe kwabawonya.</VERS>
      <VERS vnumber="25">Kubanga mwali mukyama ng'endiga; naye kaakano mukomyewo eri Omusumba era omulabirizi w'obulamu bwammwe.</VERS>
    </CHAPTER>
    <CHAPTER cnumber="3">
      <VERS vnumber="1">Bwe mutyo, abakazi, mugonderenga babbammwe bennyini; era bwe wabangawo abatakkiriza kigambo, balyoke bafunibwenga awatali kigambo olw'empisa z'abakazi baabwe;</VERS>
      <VERS vnumber="2">bwe balaba empisa zammwe ennongoofu ez'okutya.</VERS>
      <VERS vnumber="3">Obuyonjo bwammwe tebubanga bwa kungulu, obw'okuluka enviiri n'okunaanika ezaabu n'okwambala engoye;</VERS>
      <VERS vnumber="4">naye omuntu ow'omwoyo atalabika, mu kyambalo ekitayonooneka, gwe mwoyo omuwombeefu omuteefu, gwe gw'omuwendo omungi mu maaso ga Katonda.</VERS>
      <VERS vnumber="5">Kubanga bwe batyo edda era n'abakazi abatukuvu, abaasuubiranga Katonda, bwe beeyonjanga, nga bagondera babbaabwe bennyini:</VERS>
      <VERS vnumber="6">nga Saala bwe yawulira Ibulayimu, ng'amuyita omwami: nammwe muli baana b'oyo, bwe mukola obulungi ne mutatiisibwa ntiisa yonna yonna.</VERS>
      <VERS vnumber="7">Bwe mutyo, abasajja, mubeerenga n'abakazi bammwe n'amagezi, nga mussangamu ekitiibwa omukazi ng'ekibya ekisinga obunafu, kubanga nabo basika bannammwe ab'ekisa eky'obulamu; okusaba kwammwe kulemenga okuziyizibwa.</VERS>
      <VERS vnumber="8">Eky'enkomerero, mwenna mubeerenga n'emmeeme emu, abasaasiragana, abaagalana ng'ab'oluganda, ab'ekisa, abawombeefu:</VERS>
      <VERS vnumber="9">abatawalananga kibi olw'ekibi, oba ekivume olw'ekivume; naye obutafaanana ng'ebyo, abasabira omukisa; kubanga ekyo kye mwayitirwa, mulyoke musikire omukisa.</VERS>
      <VERS vnumber="10">Kubanga Ayagala okwegomba obulamu, N'okulaba ennaku ennungi, Aziyizenga olulimi lwe mu bubi, N'emimwa gye giremenga okwogera obukuusa:</VERS>
      <VERS vnumber="11">Era yeewalenga obubi, akolenga obulungi; Anoonyenga emirembe, agigobererenga.</VERS>
      <VERS vnumber="12">Kubanga amaaso ga Mukama gali ku batuukirivu, N'amatu ge gali eri okusaba kwabwe: Naye obwenyi bwa Mukama buli ku abo abakola obubi.</VERS>
      <VERS vnumber="13">Era ani anaabakolanga obubi, bwe munaanyiikiranga obulungi?</VERS>
      <VERS vnumber="14">Naye newakubadde nga mubonyaabonyezebwa olw'obutuukirivu, mulina omukisa: era temutyanga kutiisa kwabwe, so temweraliikiriranga;</VERS>
      <VERS vnumber="15">naye mutukuzenga Kristo mu mitima gyammwe okubeera Mukama wammwe; nga mweteekateeka bulijjo okuddamu buli muntu ababuuzanga ensonga ey'okusuubira okuli mu mmwe, naye n'obuwombeefu n'okutya:</VERS>
      <VERS vnumber="16">nga mulina omwoyo omulungi; olw'ebyo bye baboogerako obubi, balyoke bakwatibwenga ensonyi abavuma empisa zammwe ennungi ez'omu Kristo.</VERS>
      <VERS vnumber="17">Kubanga kye kisinga obulungi, Katonda bw'ayagala mu kwagala kwe, mmwe okubonyaabonyezebwa nga mukola obulungi okusinga nga mukola obubi.</VERS>
      <VERS vnumber="18">Kubanga era ne Kristo yabonyaabonyezebwa olw'ebibi omulundi gumu, omutuukirivu olw'abatali batuukirivu, atuleete eri Katonda; bwe yattibwa omubiri, naye n'azuukizibwa omwoyo;</VERS>
      <VERS vnumber="19">era gwe yagenderamu n'abuulira emyoyo egiri mu kkomera,</VERS>
      <VERS vnumber="20">edda abataagonda okugumiikiriza kwa Katonda bwe kwali nga kulindirira mu nnaku za Nuuwa, eryato bwe lyali nga likyasibibwa, emazzi mwe gaalokolera abantu si bangi, gye myoyo omunaana:</VERS>
      <VERS vnumber="21">era kaakano ge gaabalokola mmwe mu kifaananyi eky'amazima, kwe kubatizibwa, si kuggyawo mpitambi za mubiri, wabula okuddamu okw'omwoyo omulungi eri Katonda, olw'okuzuukira kwa Yesu Kristo,</VERS>
      <VERS vnumber="22">ali ku mukono ogwa ddyo ogwa Katonda, bwe yamala okugenda mu ggulu; bamalayika n'abalina obuyinza n'abaamasaza bwe baateekebwa wansi we.</VERS>
    </CHAPTER>
    <CHAPTER cnumber="4">
      <VERS vnumber="1">Kale kubanga Kristo yabonyaabonyezebwa mubiri, nammwe mwambalenga ebyokulwanyisa gwe mwoyo ogwo; kubanga abonyaabonyezebwa omubiri ng'amaze okuleka ebibi;</VERS>
      <VERS vnumber="2">mulyoke mumale ebiro byammwe ebisigaddeyo nga mukyali mu mubiri, si lwa kwegomba kwa bantu, naye olw'ebyo Katonda by'ayagala.</VERS>
      <VERS vnumber="3">Kubanga ebiro ebyayita byayinza okutumala okukolanga ab'amawanga bye baagala, n'okutambuliranga mu bwenzi, okwegomba, okwekamirira omwenge, ebinyumu, obutamiivu, n'okusinza ebifaananyi okw'omuzizo:</VERS>
      <VERS vnumber="4">ebyo bye bibeewuunyisa kubanga temuddukira wamu nabo mu bukaba obutalabwanga bwe butyo, nga babavuma:</VERS>
      <VERS vnumber="5">abaliwoza ensonga eri oyo eyeeteeseteese okusala omusango gw'abalamu n'abafu.</VERS>
      <VERS vnumber="6">Kubanga enjiri kyeyava ebuulirwa era n'abafu, balyoke basalirwe omusango ng'abantu bwe bali mu mubiri, naye babeere abalamu nga Katonda bw'ali mu mwoyo.</VERS>
      <VERS vnumber="7">Naye enkomerero ya byonna eri kumpi: kale mwegenderezenga mutamiirukukenga olw'okusaba:</VERS>
      <VERS vnumber="8">okusinga byonna nga mulina okwagalananga okungi ennyo mwekka na mwekka: kubanga okwagala kubikka ku bibi bingi:</VERS>
      <VERS vnumber="9">nga musembezaganyanga awatali kwemulugunya:</VERS>
      <VERS vnumber="10">nga buli muntu bwe yaweebwa ekirabo, nga mukiweereza mwekka na mwekka bwe mutyo, ng'abawanika abalungi ab'ekisa kya Katonda ekitali kimu;</VERS>
      <VERS vnumber="11">omuntu yenna bw'ayogeranga, ayogerenga ng'ebiragiro bya Katonda bwe biri; omuntu yenna bw'aweerezanga, aweerezenga ng'amaanyi Katonda g'amuwa bwe gali: mu byonna Katonda agulumizibwenga ku bwa Yesu Kristo, alina ekitiibwa n'obuyinza emirembe n'emirembe. Amiina.</VERS>
      <VERS vnumber="12">Abaagalwa, temwewuunyanga olw'okwokebwa okuli mu mmwe, okujja gye muli olw'okubakema, ng'abalabye eky'ekitalo:</VERS>
      <VERS vnumber="13">naye, kubanga mussa kimu mu bibonoobono bya Kristo, musanyukenga; era ne mu kubikkulibwa kw'ekitiibwa kye mulyoke musanyuke n'okujaguza.</VERS>
      <VERS vnumber="14">Bwe muvumibwanga olw'erinnya lya Kristo, mulina omukisa; kubanga Omwoyo ogw'ekitiibwa era ogwa Katonda atuula ku mmwe.</VERS>
      <VERS vnumber="15">Kubanga omuntu yenna ku mmwe tabonyaabonyezebwanga nga mussi, oba mubbi, oba mukozi wa bubi, oba aketta ebya banne:</VERS>
      <VERS vnumber="16">naye omuntu yenna bw'abonyaabonyezebwanga nga Omukristaayo, takwatibwanga nsonyi; naye atenderezanga Katonda mu linnya eryo.</VERS>
      <VERS vnumber="17">Kubanga obudde butuuse omusango gutandikirwe mu nnyumba ya Katonda: kale, oba nga gusoose gye tuli, enkomerero guliba gutya eri abo abatagondera njiri ya Katonda?</VERS>
      <VERS vnumber="18">Era oba nga kizibu omutuukirivu okulokoka, atatya Katonda omwonoonyi alirabika wa?</VERS>
      <VERS vnumber="19">Kale n'abo ababonyaabonyezebwa nga Katonda bw'ayagala bamuteresenga Omutonzi omwesigwa, obulamu bwabwe olw'okukola obulungi.</VERS>
    </CHAPTER>
    <CHAPTER cnumber="5">
      <VERS vnumber="1">Kale mbuulirira abakadde abali mu mmwe nze mukadde munnammwe era omutegeeza w'ebibonoobono bya Kristo, era agabanira awamu ekitiibwa ekigenda okubikkulibwa:</VERS>
      <VERS vnumber="2">mulundenga ekisibo kya Katonda ekiri mu mmwe, nga mukirabirira si lwa maanyi naye lwa kwagala, nga Katonda bw'ayagala so si lwa kwegombanga amagoba mu bukuusa, naye lwa mwoyo;</VERS>
      <VERS vnumber="3">so si ng'abeefuula abaami b'ebyo bye mwateresebwa, naye nga mubeeranga byakulabirako eri ekisibo:</VERS>
      <VERS vnumber="4">Era Omusumba omukulu bw'alirabisibwa, muliweebwa engule ey'ekitiibwa etewotoka.</VERS>
      <VERS vnumber="5">Bwe mutyo, abavubuka, mugonderenga abakadde. Era mwenna mwesibenga obuwombeefu, okuweerezagananga mwekka na mwekka: kubanga Katonda aziyiza ab'amalala, naye abawombeefu abawa ekisa.</VERS>
      <VERS vnumber="6">Kale mwewombeekenga wansi w'omukono ogw'amaanyi ogwa Katonda, alyoke abagulumize ng'obudde buuuse;</VERS>
      <VERS vnumber="7">nga mumusindiikiririzanga ye okweraliikirira kwammwe kwonna, kubanga ye ateeka ku mwoyo ebigambo byammwe.</VERS>
      <VERS vnumber="8">Kale mbuulirira abakadde abali mu mmwe nze mukadde munnammwe era omutegeeza w'ebibonoobono bya Kristo, era agabanira awamu ekitiibwa ekigenda okubikkulibwa:</VERS>
      <VERS vnumber="9">oyo mumuziyizenga nga muli banywevu mu kukkiriza kwammwe, nga mumanyi ng'ebibonoobono ebyo bituukirira eri baganda bammwe abali mu nsi.</VERS>
      <VERS vnumber="10">Era Katonda ow'ekisa kyonna, eyabayitira ekitiibwa kye ekitaggwaawo mu Kristo, bwe mulimala okubonyaabonyezebwako akaseera akatono, ye yennyini alibatuukiriza, alibanyweza, alibawa amaanyi.</VERS>
      <VERS vnumber="11">Oyo aweebwenga obuyinza emirembe n'emirembe. Amiina.</VERS>
      <VERS vnumber="12">Mbaweerezza ebbaluwa mu mikono gya Sirwano ow'oluganda omwesigwa, nga bwe ndowooza, ey'ebigambo ebitono, nga mbabuulirira, ne mbategeeza ng'ekyo kye kisa eky'amazima ekya Katonda; mukinywererengamu.</VERS>
      <VERS vnumber="13">Omukyala ali mu Babbulooni mulonde munnammwe abalamusizza; ne Makko mwana wange.</VERS>
      <VERS vnumber="14">Mulamusagane n'okunywegera okw'okwagala. Emirembe gibeerenga nammwe mwenna abali mu Kristo.</VERS>
    </CHAPTER>
  </BIBLEBOOK>
  <BIBLEBOOK bname="2 Peetero" bnumber="61">
    <CHAPTER cnumber="1">
      <VERS vnumber="1">Simooni Peetero, omuddu era omutume wa Yesu Kristo, eri abo abaafuna okukkiriza okw'omuwendo omungi nga ffe bwe twafuna mu butuukirivu bwa Katonda waffe era Omulokozi waffe Yesu Kristo;</VERS>
      <VERS vnumber="2">ekisa n'emirembe byeyongerenga gye muli mu kutegeerera ddala Katonda ne Yesu Mukama waffe;</VERS>
      <VERS vnumber="3">kubanga obuyinza bw'obwakatonda bwe bwatuwa byonna eby'obulamu n'eby'okutya Katonda, olw'okutegeerera ddala oyo eyatuyita olw'ekitiibwa n'obulungi bwe ye;</VERS>
      <VERS vnumber="4">ebyatuweesa ebisuubizibwa eby'omuwendo omungi ebinene ennyo; olw'ebyo mulyoke mugabanire awamu obuzaaliranwa bwa Katonda, bwe mwawona okuva mu kuzikirira okuli mu nsi olw'okwegomba.</VERS>
      <VERS vnumber="5">Naye era olw'ekyo kyennyini bwe muleeta ku lwammwe okufuba kwonna, ku kukkiriza kwammwe mwongerengako obulungi, era ne ku bulungi bwammwe okutegeera;</VERS>
      <VERS vnumber="6">era ne ku kutegeera kwammwe okwegendereza; era ne ku kwegendereza kwammwe okugumiikiriza; era ne ku kugumiikiriza kwammwe okutya Katonda;</VERS>
      <VERS vnumber="7">era ne ku kutya Katonda kwammwe okwagala ab'oluganda; era ne ku kwagala ab'oluganda kwammwe okwagala.</VERS>
      <VERS vnumber="8">Kubanga bwe muba n'ebyo ne biba ebingi, bibafuula abatali bagayaavu n'ababala ebibala olw'okutegeerera ddala Mukama waffe Yesu Kristo.</VERS>
      <VERS vnumber="9">Kubanga ataba n'ebyo ye muzibe w'amaaso awunawuna, bwe yeerabira okunaazibwako ebibi bye eby'edda.</VERS>
      <VERS vnumber="10">Kale, ab'oluganda, kyemunaavanga mweyongera obweyongezi okufubanga okunyweza okuyitibwa kwammwe n'okulondebwa: kubanga ebyo bwe munaabikolanga, temulyesittala n'akatono:</VERS>
      <VERS vnumber="11">kubanga bwe kityo tewalibulawo bugagga mu kuyingira kwammwe mu bwakabaka obutaggwaawo obwa Mukama waffe era Omulokozi waffe Yesu Kristo.</VERS>
      <VERS vnumber="12">Kyennaavanga njagala ennaku zonna okubajjukiza ebyo newakubadde nga mubimanyi ne munywerera mu mazima ge mulina.</VERS>
      <VERS vnumber="13">Era ndowooza nga kya nsonga, nga nkyali mu nsiisira eno, okubakubirizanga nga mbajjukiza;</VERS>
      <VERS vnumber="14">nga mmanyi nga nditera , okwambula amangu ensiisira yange, era nga Mukama waffe Yesu Kristo bwe yantegeeza.</VERS>
      <VERS vnumber="15">Naye era nnaafubanga okubayinzisa buli kaseera nga mmaze okufa okujjukiranga ebyo.</VERS>
      <VERS vnumber="16">Kubanga tetwagoberera ngero ezaagunjibwa n'amagezi bwe twabategeeza obuyinza n'okujja kwa Mukama waffe Yesu Kristo, naye twalaba n'amaaso gaffe obukulu bwe.</VERS>
      <VERS vnumber="17">Kubanga yaweebwa Katonda Kitaffe ettendo n'ekitiibwa, eddoboozi bwe lyava mu kitiibwa ekimasamasa ne lijja gy'ali bwe liti nti Ono ye Mwana wange omwagalwa, gwe nsanyukira ennyo:</VERS>
      <VERS vnumber="18">n'eddoboozi eryo ffe ne tuliwulira nga liva mu ggulu, bwe twali awamu naye ku lusozi olutukuvu.</VERS>
      <VERS vnumber="19">Era ekisinga obunywevu tulina ekigambo kya bannabbi; mukola bulungi okukiraba ekyo, ng'ettabaaza eyakira mu kifo eky'ekizikiza, okutuusa obudde bwe bulikya emmunyeenye ekeesa obudde n'eyaka mu mitima gyammwe:</VERS>
      <VERS vnumber="20">nga mumaze okutegeera kino, nti buli kigambo ekya bannabbi ekyawandiikibwa tekitegeeza kukoma kw'oyo yekka.</VERS>
      <VERS vnumber="21">Kubanga siwali kigambo kya bannabbi ekyali kireeteddwa mu kwagala kw'abantu: naye abantu baayogeranga ebyava eri Katonda, nga bakwatiddwa Omwoyo Omutukuvu.</VERS>
    </CHAPTER>
    <CHAPTER cnumber="2">
      <VERS vnumber="1">Naye era ne wabaawo ne bannabbi b'obulimba mu ggwanga, era nga ne mu mmwe bwe waliba abayigiriza b'obulimba, abaliyingiza mu nkiso obukyamu obuzikiriza, era nga beegaana ne Mukama waabwe eyabagula, nga beereetera okuzikirira okwangu.</VERS>
      <VERS vnumber="2">Era bangi abaligoberera obukaba bwabwe; abalivumisa ekkubo ery'amazima.</VERS>
      <VERS vnumber="3">Era olw'okwegomba balibaviisaamu amagoba n'ebigambo ebyagunjibwa: omusango gw'abo okuva edda tegulwa, n'okuzikirira kwabwe tekubongoota.</VERS>
      <VERS vnumber="4">Kuba oba nga Katonda teyasonyiwa bamalayika bwe baayonoona, naye n'abasuula mu lukonko n'abawaayo eri obunnya obw'ekizikiza, okubakuumira omusango;</VERS>
      <VERS vnumber="5">era n'atasonyiwa nsi ey'edda, naye n'awonya Nuuwa, omubuulizi w'obutuukirivu, ne banne omusanvu bokka, bwe yaleeta amataba ku nsi ey'abatatya Katonda:</VERS>
      <VERS vnumber="6">era bwe yasirissa ebibuga Sodoma ne Ggomola n'abisalira omusango ng'abizikiriza ng'abifuula ekyokulabirako eri abo abatalitya Katonda;</VERS>
      <VERS vnumber="7">era n'alokola Lutti omutuukirivu, bwe yali nga yeeraliikirira nnyo olw'empisa ez'obukaba ez'ababi</VERS>
      <VERS vnumber="8">(kubanga omuntu oyo omutuukirivu, bwe yatuulanga mu bo, olw'okulaba n'olw'okuwulira yanyolwanga mu mwoyo gwe omutuukirivu bulijjo bulijjo olw'ebikolwa byabwe eby'obujeemu):</VERS>
      <VERS vnumber="9">Mukama waffe amanyi okulokola abatya Katonda mu kukemebwa, n'okukuuma abatali batuukirivu nga babonerezebwa okutuusa ku lunaku olw'omusango;</VERS>
      <VERS vnumber="10">naye okusinga bonna abatambula okugoberera omubiri mu kwegomba okw'obugwagwa ne banyooma okufugibwa. Abatatya, abakakanyavu, tebakankana kuvuma ba kitiibwa:</VERS>
      <VERS vnumber="11">naye bamalayika, newakubadde nga be basinga amaanyi n'obuyinza, tebabaleetako musango gwa buvumi eri Mukama waffe.</VERS>
      <VERS vnumber="12">Naye abo, ng'ensolo ezitaliaa magezi ezizaalibwa ensolo obusolo ez'okukwatibwanga n'okuzikirizibwanga, abavuma mu bigambo bye batategeera, mu kuzikirira kwabwe tebalirema kuzikirizibwa,</VERS>
      <VERS vnumber="13">nga boonoonebwa, ye mpeera ey'okwonoona; abalowooza ebinyumu by'emisana nga ssanyu, mabala n'obwonoonefu, abatiguka mu mbaga zaabwe ez'okwagalana nga balya embaga awamu nammwe:</VERS>
      <VERS vnumber="14">nga balina amaaso agajjudde obwenzi, agataleka kwonoona; nga basendasenda emyoyo egitali minywevu; nga balina omutima ogwamanyiira okwegomba; abaana ab'okukolimirwa;</VERS>
      <VERS vnumber="15">abaleka ekkubo eggolokofu ne bakyama, nga bagoberera ekkubo lya Balamu omwana wa Beyoli, eyayagala empeera ey'obutali butuukirivu;</VERS>
      <VERS vnumber="16">naye n'anenyezebwa olw'obujeemu bwe ye: endogoyi eteyogera bwe yayogera n'eddoboozi ly'omuntu yaziyiza eddalu lya naabbi.</VERS>
      <VERS vnumber="17">Abo ze nzizi ezitaliimu mazzi, era lwe lufu olutwalibwa n'embuyaga, abakuumirwa ekizikiza ekikutte zigizigi.</VERS>
      <VERS vnumber="18">Kubanga, bwe boogera ebigambo ebikulu ennyo ebitaliimu, basendasenda mu kwegomba kw'omubiri, mu bukaba, abo abali okumpi n'okubadduka abatambulira mu bukyamu;</VERS>
      <VERS vnumber="19">nga babasuubiza okuweebwa eddembe, nga bo bennyini baddu ba kuzikirira; kubanga omuntu bw'awangulibwa munne, era abeera muddu we.</VERS>
      <VERS vnumber="20">Kuba oba nga bwe bamala okudduka okuva mu bugwagwa bw'ensi mu kutegeerera ddala Mukama waffe era Omulokozi Yesu Kristo, naye ne beegombeza mu obwo omulundi ogw'okubiri ne bawangulibwa eby'oluvaanyuma byabwe bisinga obubi eby'olubereberye.</VERS>
      <VERS vnumber="21">Kubanga kyandibadde kirungi gye bali singa tebaategeera kkubo lya butuukirivu, okusinga, bwe bamala okulitegeera, okudda ennyuma okuleka ekiragiro ekitukuvu kye baaweebwa.</VERS>
      <VERS vnumber="22">Kyabatuukirira ng'olugero olw'amazima bwe luli, nti Embwa eddidde ebisesemye byayo, n'embizzi enaazibbwa eddidde okwekulukuuaya mu bitosi.</VERS>
    </CHAPTER>
    <CHAPTER cnumber="3">
      <VERS vnumber="1">Abaagalwa, kaakano eno ye bbaluwa ey'okubiri gye mbawandiikira; mu ezo zombi mbakubiriza amagezi gammwe agataliimu bukuusa nga mbajjukiza;</VERS>
      <VERS vnumber="2">okujjukiranga ebigambo ebyayogerwa edda bannabbi abatukuvu, n'ekiragiro ky'abatume bammwe ekya Mukama waffe era Omulokozi:</VERS>
      <VERS vnumber="3">nga mumaze okusooka okutegeera kino, nga mu nnaku ez'oluvannyuma abasekerezi balijja n'okusekerera, nga batambula okugobereranga okwegomba kwabwe bo</VERS>
      <VERS vnumber="4">ne boogera nti Okusuubiza kw'okujja kwe kuli luuyi wa? Kubanga, bajjajjaffe kasookedde beebaka, byonna bibeera bwe bityo nga bwe byabanga okuva ku kutondebwa.</VERS>
      <VERS vnumber="5">Kubanga beerabira kino nga balaba, ng'edda waaliwo eggulu, n'ensi eyava mu mazzi era yali wakati mu mazzi, olw'ekigambo kya Katonda,</VERS>
      <VERS vnumber="6">ensi ey'edda amazzi kyegaava gagisaanyaawo n'ezikirira:</VERS>
      <VERS vnumber="7">naye eggulu erya kaakano n'ensi olw'ekigambo ekyo biterekeddwa omuliro, nga bikuumibwa okutuusa ku lunaku olw'omusango n'okuzikirira kw'abantu abatatya Katonda.</VERS>
      <VERS vnumber="8">Naye kino kimu temukyerabiranga, abaagalwa, nga eri Mukama waffe olunaku olumu luli ng'emyaka olukumi, n'emyaka olukumi giri ng'olunaku olumu.</VERS>
      <VERS vnumber="9">Mukama waffe talwisa kye yasuubiza, ng'abalala bwe balowooza okulwa; naye agumiikiriza gye muli, nga tayagala muntu yenna kubula, naye bonna batuuke okwenenya.</VERS>
      <VERS vnumber="10">Naye olunaku lwa Mukama waffe lulijja nga mubbi; eggulu lwe lirivaawo n'okuwuuma okunene n'ebintu eby'obuwangwa birisaanuuka olw'okwokebwa okungi, n'ensi n'ebikolwa ebigirimu birisirikka.</VERS>
      <VERS vnumber="11">Ebyo byonna bwe bigenda okusaanuuka bwe bityo, mugwanidde kubeeranga mutya mu mpisa entukuvu n'okutyanga Katonda,</VERS>
      <VERS vnumber="12">nga musuubira nga mwegomba nnyo olunaku lwa Katonda okutuuka, olulisaanuusisa eggulu nga lyokebwa, n'ebintu eby'obuwangwa ne biseebengerera olw'ebbugumu eringi?</VERS>
      <VERS vnumber="13">Naye nga bwe yasuubiza tusuubira eggulu eriggya n'ensi empya, obutuukirivu mwe butuula.</VERS>
      <VERS vnumber="14">Kale, abaagalwa, kubanga musuubira ebyo, mufubenga okusangibwa mu mirembe nga temulina bbala newakubadde omusango mu maaso ge.</VERS>
      <VERS vnumber="15">Era mulowoozenga ng'okugumiikiriza kwa Mukama waffe bwe bulokozi, era nga muganda waffe omwagalwa Pawulo mu magezi ge yaweebwa bwe yabawandiikira;</VERS>
      <VERS vnumber="16">era nga mu bbaluwa ze zonna, ng'ayogera ku ebyo mu zo; omuli ebimu ebizibu okutegeera, abatamanyi n'abatali banywevu bye banyoola, era nga n'ebyawandiikibwa ebirala, olw'okuzikirira kwabwe bo.</VERS>
      <VERS vnumber="17">Kale, abaagalwa, kubanga musoose okutegeera, mwekuumanga muleme okugwa okuva mu bunywevu bwammwe mmwe nga mutwalibwa obukyamu bw'ababi.</VERS>
      <VERS vnumber="18">Naye mukulire mu kisa ne mu kutegeera Mukama waffe era Omulokozi Yesu Kristo. Oyo aweebwenga ekitiibwa kaakano era n'okutuusa ku lunaku olw'emirembe n'emirembe. Amiina.</VERS>
    </CHAPTER>
  </BIBLEBOOK>
  <BIBLEBOOK bname="1 Yokaana" bnumber="62">
    <CHAPTER cnumber="1">
      <VERS vnumber="1">Ekyabaawo okuva ku lubereberye; kye twawulira, kye twalaba n'amaaso gaffe, kye twatunuulira, era engalo zaffe kye zaakwatako, ebya Kigambo eky'obulamu</VERS>
      <VERS vnumber="2">(n'obulamu bwalabisibwa, ne tulaba, era tutegeeza, era tububuulira mmwe obulamu obwo obutaggwaawo, obwabaawo awali Kitaffe ne bulabisibwa gye tuli);</VERS>
      <VERS vnumber="3">kye twalaba ne tuwulira, kye tubabuulira nammwe, nammwe mulyoke musse ekimu naffe; era naye okussa ekimu kwaffe kuli ne Kitaffe era n'Omwana we Yesu Kristo;</VERS>
      <VERS vnumber="4">n'ebyo tubiwandiika ffe, essanyu lyaffe liryoke lituukirire.</VERS>
      <VERS vnumber="5">Ne kino kye kigambo kye twawulira ekyava mu ye era kye tubuulira mmwe, nga Katonda gwe musana, so mu ye ekizikiza temuli n'akatono.</VERS>
      <VERS vnumber="6">Bwe twogera nga tussa kimu naye ne tutambuliranga mu kizikiza, tulimba ne tutakola mazima;</VERS>
      <VERS vnumber="7">naye bwe tutambulira mu musana, nga ye bw'ali mu musana; tussa kimu fekka na fekka, n'omusaayi gwa Yesu Omwana we gutunaazaako ekibi kyonna.</VERS>
      <VERS vnumber="8">Bwe twogera nga tetulina kibi, twekyamya fekka so nga n'amazima tegali mu ffe.</VERS>
      <VERS vnumber="9">Bwe twatula ebibi byaffe, ye wa mazima era omutuukirivu okutusonyiwa ebibi byaffe, n'okutunaazaako byonna ebitali bya butuukirivu.</VERS>
      <VERS vnumber="10">Bwe twogera nga tetwonoonanga, tumufuula mulimba, so nga n'ekigambo kye tekiri mu ffe.</VERS>
    </CHAPTER>
    <CHAPTER cnumber="2">
      <VERS vnumber="1">Baana bange abato, mbawandiikidde ebyo mulemenga okukola ekibi. Era omuntu yenna bw'akola ekibi, tulina Omuwolereza eri Kitaffe, Yesu Kristo omutuukirivu:</VERS>
      <VERS vnumber="2">n'oyo gwe mutango olw'ebibi byaffe; so si lwa bibi byaffe fekka, era naye n'olw'ensi zonna.</VERS>
      <VERS vnumber="3">Era ku kino kwe tutegeerera nga tumutegedde, bwe tukwata ebiragiro bye.</VERS>
      <VERS vnumber="4">Ayogera nti Mmutegedde, n'atakwata biragiro bye, ye mulimba, n'amazima tegali mu oyo;</VERS>
      <VERS vnumber="5">naye buli akwata ekigambo kye, mazima okwagala kwa Katonda nga kumaze okutuukirizibwa mu oyo. Ku kino kwe tutegeerera nga tuli mu ye:</VERS>
      <VERS vnumber="6">ayogera ng'abeera mu ye kimugwanira naye yennyini okutambulanga era nga ye bwe yatambula.</VERS>
      <VERS vnumber="7">Abaagalwa, sibawandiikira kiragiro kiggya, wabula ekiragiro eky'edda, kye mwalina okuva ku lubereberye; ekiragiro ekyo eky'edda kye kigambo kye mwawulira.</VERS>
      <VERS vnumber="8">Nate mbawandiikira ekiragiro ekiggya, ekigambo eky'amazima mu ye ne mu mmwe; kubanga ekizikiza kiggwaawo, n'omusana ogw'amazima kaakano gwaka.</VERS>
      <VERS vnumber="9">Ayogera ng'ali mu musana n'akyawa muganda we, ng'akyali mu kizikiza ne kaakano.</VERS>
      <VERS vnumber="10">Ayagala muganda we abeera mu musana, era tewali kimwesittaza.</VERS>
      <VERS vnumber="11">Naye akyawa muganda we ali mu kizikiza, era atambulira mu kizikiza, so nga tamanyi gy'agenda, kubanga ekizikiza kyamuziba amaaso.</VERS>
      <VERS vnumber="12">Mbawandiikira mmwe, abaana abato, kubanga ebibi byammwe bibasonyiyiddwa olw'erinnya lye.</VERS>
      <VERS vnumber="13">Mbawandiikira mmwe, abakadde, kubanga mutegedde oyo eyabaawo okuva ku lubereberye. Mbawandiikira mmwe, abavubuka, kubanga muwangudde omubi. Mbawandiikidde mmwe, abaana abato, kubanga mutegedde Kitaffe.</VERS>
      <VERS vnumber="14">Mbawandiikidde mmwe, abakadde, kubanga mutegedde oyo eyabaawo okuva ku lubereberye. Mbawandiikidde mmwe, abavubuka, kubanga mulina amaanyi, n'ekigambo kya Katonda kibeera mu mmwe, era muwangudde omubi.</VERS>
      <VERS vnumber="15">Temwagalanga nsi newakubadde ebiri mu nsi. Omuntu yenna bw'ayagala ensi, okwagala kwa Kitaffe tekuba mu ye.</VERS>
      <VERS vnumber="16">Kubanga buli ekiri mu nsi, okwegomba kw'omubiri, n'okwegomba kw'amaaso, n'okwegulumiza kw'obulamu okutaliimu, tebiva eri Kitaffe, naye biva eri ensi.</VERS>
      <VERS vnumber="17">Era ensi eggwaawo, n'okwegomba kwayo; naye akola Katonda by'ayagala abeerera emirembe egitaggwaawo.</VERS>
      <VERS vnumber="18">Abaana abato, kye kiseera eky'enkomerero, era nga bwe mwawulira ng'omulabe wa Kristo ajja, ne kaakano waliwo abalabe ba Kristo bangi; kyetuva tutegeera nga kye kiseera eky'enkomerero.</VERS>
      <VERS vnumber="19">Baava mu ffe, naye tebaali b'ewaffe; kuba singa baali b'ewaffe, bandibadde wamu naffe; naye baatuvaamu era balabisibwe bonna nga si b'ewaffe.</VERS>
      <VERS vnumber="20">Nammwe mufukibwako amafuta eri Omutuknvu, era mumanyi byonna.</VERS>
      <VERS vnumber="21">Sibawandiikidde kubanga temumanyi mazima, naye kubanga mugamanyi, era kubanga tewali bulimba obuva mu mazima.</VERS>
      <VERS vnumber="22">Omulimba ye ani wabula oyo agaana nga Yesu si ye Kristo? Oyo ye mulabe wa Kristo, agaana Kitaffe n'Omwana.</VERS>
      <VERS vnumber="23">Buli muntu yenna agaana Omwana, ne Kitaffe nga tali naye; ayatula Omwana, ne Kitaffe ali naye.</VERS>
      <VERS vnumber="24">Mmwe kye mwawulira okuva ku lubereberye kibeerenga mu mmwe. Kye mwawulira okuva ku lubereberye bwe kinaabeeranga mu mmwe, nammwe munaabeeranga mu Mwana ne mu Kitaffe.</VERS>
      <VERS vnumber="25">Na kuno kwe kusuubiza kwe yatusuubiza, obulamu obutaggwaawo.</VERS>
      <VERS vnumber="26">Ebyo mbawandiikidde olw'ebigambo by'abo abakyamya.</VERS>
      <VERS vnumber="27">Nammwe okufukibwako amafuta kwe mwaweebwa ye kubeera mu mmwe, so temwetaaga muntu yenna okubayigirizanga; naye ng'okufuka kwe okw'amafuta bwe kubayigiriza mu bigambo byonna, era kwa mazima so si bulimba, era nga bwe kwabayigiriza, mubeerenga mu ye.</VERS>
      <VERS vnumber="28">Ne kaakano, abaana abato, mubeerenga mu ye; bw'alirabisibwa tulyoke tubeere n'obugumu, era ensonyi zireme okutukwatira mu maaso ge mu kujja kwe.</VERS>
      <VERS vnumber="29">Oba nga mumanyi nga mutuukirivu, era mutegeera nga buli muntu yenna akola obutuukirivu yazaalibwa ye.</VERS>
    </CHAPTER>
    <CHAPTER cnumber="3">
      <VERS vnumber="1">Mulabe okwagala bwe kuli okunene Kitaffe kwe yatuwa, ffe okuyitibwanga abaana ba Katonda; era bwe tuli. Ensi kyeva erema okututegeera, kubanga teyamutegeera ye.</VERS>
      <VERS vnumber="2">Abaagalwa, kaakano tuli baana ba Katonda, so tekinnalabisibwa kye tuliba. Tumanyi nti bw'alirabisibwa tulifaanana nga ye; kubanga tulimulaba nga bw'ali.</VERS>
      <VERS vnumber="3">Era buli muntu yenna alina essuubi eryo mu ye yeetukuza ng'oyo bw'ali omutukuvu.</VERS>
      <VERS vnumber="4">Buli muntu yenna akola ekibi, akola n'obujeemu; era ekibi bwe bujeemu.</VERS>
      <VERS vnumber="5">Era mumanyi ng'oyo yalabisibwa era aggyewo ebibi; ne mu ye temuli kibi.</VERS>
      <VERS vnumber="6">Buli muntu yenna abeera mu ye takola kibi: buli muntu yenna akola ekibi nga tamulabangako, so tamutegeera.</VERS>
      <VERS vnumber="7">Abaana abato, omuntu yenna tabakyamyanga; akola obutuukirivu ye mutuukirivu, nga ye bw'ali omutuukirivu;</VERS>
      <VERS vnumber="8">akola ekibi wa Setaani; kubanga okuva ku lubereberye Setaani akola ebibi. Omwana wa Katonda kyeyava alabisibwa amalewo ebikolwa bya Setaani.</VERS>
      <VERS vnumber="9">Buli muntu yenna eyazaalibwa Katonda takola kibi, kubanga ensigo ye ebeera mu ye; so tayinza kukola kibi, kubanga yazaalibwa Katonda.</VERS>
      <VERS vnumber="10">Ku kino abaana ba Katonda n'abaana ba Setaani kwe balabikira: buli muntu yenna atakola butuukirivu si wa Katonda, newakubadde atayagala muganda we.</VERS>
      <VERS vnumber="11">Kubanga kino kye kigambo kye mwawulira okuva ku lubereberye ffe okwagalananga</VERS>
      <VERS vnumber="12">si nga Kayini bwe yali ow'omubi n'atta muganda we. Era yamuttira ki? kubanga ebikolwa bye byali bibi n'ebya muganda we bituukirivu.</VERS>
      <VERS vnumber="13">Temwewuunyanga, ab'oluganda, ensi bw'ebakyawanga.</VERS>
      <VERS vnumber="14">Ffe tumanyi nga twava mu kufa ne tuyingira mu bulamu, kubanga twagala ab'oluganda. Atayagala abeera mu kufa.</VERS>
      <VERS vnumber="15">Buli muntu yenna akyawa muganda we ye mussi; era mumanyi nga tewali mussi alina obulamu obutaggwaawo nga bubeera mu ye.</VERS>
      <VERS vnumber="16">Ku kino kwe tutegeerera okwagala, kubanga oyo yawaayo obulamu bwe ku lwaffe: naffe kitugwanira okuwangayo obulamu bwaffe ku lw'ab'oluganda.</VERS>
      <VERS vnumber="17">Naye buli alina ebintu eby'omu nsi, n'atunuulira muganda we nga yeetaaga, n'amuggalirawo emmeeme ye, okwagala kwa Katonda kubeera kutya mu ye?</VERS>
      <VERS vnumber="18">Abaana abato, tuleme okwagalanga mu kigambo ne mu lulimi, wabula mu kikolwa ne mu mazima.</VERS>
      <VERS vnumber="19">Ku kino kwe tunaategeereranga nga tuli ba mazima ne tukkakkanya omutima gwaffe mu maaso ge,</VERS>
      <VERS vnumber="20">mu buli kigambo omutima gwaffe kye gutusalira okutusinga; kubanga Katonda asinga obukulu omutima gwaffe, era ategeera byonna.</VERS>
      <VERS vnumber="21">Abaagalwa, omutima bwe gutatusalira kutusinga, tuba n'obugumu eri Katonda;</VERS>
      <VERS vnumber="22">era buli kye tusaba akituwa, kubanga tukwata ebiragiro bye era tukola ebisiimibwa mu maaso ge.</VERS>
      <VERS vnumber="23">Na kino kye kiragiro kye, tukkirize erinnya ly'Omwana we Yesu Kristo, era twagalanenga, nga bwe yatuwa ekiragiro.</VERS>
      <VERS vnumber="24">Era akwata ebiragiro bye abeera mu ye, naye mu ye. Era ku kino kwe tutegeerera ng'abeera mu ffe, olw'Omwoyo gwe yatuwa.</VERS>
    </CHAPTER>
    <CHAPTER cnumber="4">
      <VERS vnumber="1">Abaagalwa, temukkirizanga buli mwoyo, naye mukemenga emyoyo, oba nga gyava eri Katonda: kubanga bannabbi ab'obulimba bangi abafuluma mu nsi.</VERS>
      <VERS vnumber="2">Mutegeererenga ku kino Omwoyo gwa Katonda: buli mwoyo ogwatula nga Yesu Kristo yajja mu mubiri nga guvudde eri Katonda:</VERS>
      <VERS vnumber="3">na buli mwoyo ogutayatula Yesu nga teguvudde eri Katonda: era ogwo gwe mwoyo gw'omulabe wa Kristo, gwe mwawulira nga gujja, era kaakano gumaze okuba mu nsi.</VERS>
      <VERS vnumber="4">Mmwe muli ba Katonda, abaana abato, era mwabawangula: kubanga ali mu mmwe asinga obukulu ali mu nsi.</VERS>
      <VERS vnumber="5">Abo ba nsi: kyebava boogera eby'ensi, ensi n'ebawulira.</VERS>
      <VERS vnumber="6">Ffe tuli ba Katonda: ategeera Katonda atuwulira ffe; atali wa Katonda tatuwulira. Ku ekyo kwe tutegeerera omwoyo ogw&#8217;amazima n'omwoyo ogw'Obukyamu.</VERS>
      <VERS vnumber="7">Abaagalwa, twagalanenga: kubanga okwagala kuva eri Katonda; na buli muntu yenna ayagala yazaalibwa Katonda era ategeera Katonda.</VERS>
      <VERS vnumber="8">Atayagala tategeera Katonda; kubanga Katonda kwagala.</VERS>
      <VERS vnumber="9">Ku kino okwagala kwa Katonda kwe kwalabisibwa gye tuli, kubanga Katonda yatuma mu nsi Omwana we eyazaalibwa omu tulyoke tube abalamu ku bw'oyo.</VERS>
      <VERS vnumber="10">Mu kino mwe muli okwagala, so si nga ffe twayagala Katonda, naye nga ye yatwagala ffe, n'atuma Omwana we okuba omutango olw'ebibi byaffe.</VERS>
      <VERS vnumber="11">Abaagalwa, nga Katonda bwe yatwagala bw'atyo, naffe kitugwanira okwagalananga.</VERS>
      <VERS vnumber="12">Tewali eyali alabye ku Katonda wonna wonna: bwe twagalana, Katonda abeera mu ffe, n'okwagala kwe nga kutuukiridde mu ffe:</VERS>
      <VERS vnumber="13">ku kino kwe tutegeerera nga tubeera mu ye, naye mu ffe, kubanga yatuwa ku Mwoyo gwe.</VERS>
      <VERS vnumber="14">Naffe twalaba era tutegeeza nga Kitaffe yatuma Omwana we okuba Omulokozi w'ensi.</VERS>
      <VERS vnumber="15">Buli ayatula nga Yesu ye Mwana wa Katonda, Katonda abeera mu ye, naye mu Katonda.</VERS>
      <VERS vnumber="16">Nate twategeera era twakkiriza okwagala Katonda kw'alina gye tuli. Katonda kwagala; n'oyo abeera mu kwagala abeera mu Katonda, ne Katonda abeera mu ye.</VERS>
      <VERS vnumber="17">Mu ekyo okwagala mwe kutuukirizibwa gye tuli, tubeere n'obugumu ku lunaku olw'omusango; kuba ye nga bw'ali, naffe bwe tuli mu nsi muno.</VERS>
      <VERS vnumber="18">Temuli kutya mu kwagala, naye okwagala okutuukirivu kugobera ebweru okutya, kubanga okutya kulimu okubonerezebwa; n'oyo atya tannatuukirizibwa mu kwagala.</VERS>
      <VERS vnumber="19">Ffe twagala, kubanga ye yasooka okutwagala ffe.</VERS>
      <VERS vnumber="20">Omuntu bw'ayogera nti Njagala Katonda, n'akyawa muganda we, mulimba; kubanga atayagala muganda we gwe yali alabyeko, Katonda gw'atalabangako tayinza kumwagala.</VERS>
      <VERS vnumber="21">Era tulina ekiragiro kino ekyava gy'ali, ayagala Katonda ayagalenga ne muganda we.</VERS>
    </CHAPTER>
    <CHAPTER cnumber="5">
      <VERS vnumber="1">Buli muntu yenna akkiriza nga Yesu ye Kristo, ng'azaaliddwa Katonda: na buli ayagala eyazaala ayagala n'oyo gwe yazaala.</VERS>
      <VERS vnumber="2">Ku ekyo kwe tutegeerera nga twagala abaana ba Katonda, bwe twagala Katonda ne tukola ebiragiro bye.</VERS>
      <VERS vnumber="3">Kubanga kuno kwe kwagala kwa Katonda ffe okukwatanga ebiragiro bye: era ebiragiro bye tebizitowa.</VERS>
      <VERS vnumber="4">Kubanga buli ekyazaalibwa Katonda kiwangula ensi; era kuno kwe kuwangula okwawangula ensi, okukkiriza kwaffe.</VERS>
      <VERS vnumber="5">Era awangula ensi ye ani, wabula akkiriza nga Yesu ye Mwana wa Katonda?</VERS>
      <VERS vnumber="6">Oyo ye yajja n'amazzi n'omusaayi, Yesu Kristo; si na mazzi gali gokka, naye n'amazzi gali n'omusaayi guli.</VERS>
      <VERS vnumber="7">Era Omwoyo yategeeza, kubanga Omwoyo ge mazima.</VERS>
      <VERS vnumber="8">Kubanga abategeeza basatu, Omwoyo n'amazzi n'omusaayi; era abasatu abo bagendera wamu.</VERS>
      <VERS vnumber="9">Bwe tukkiriza okutegeeza kw'abantu, okutegeeza kwa Katonda kwe kusinga obukulu: kubanga okutegeeza kwa Katonda kwe kuno nti ategeezezza eby'Omwana we.</VERS>
      <VERS vnumber="10">Akkiriza Omwana wa Katonda alina okutegeeza mu ye; atakkiriza Katonda ng'amufudde mulimba; kubanga takkiriza kutegeeza Katonda kw'ategeezezza eby'Omwana we.</VERS>
      <VERS vnumber="11">Era okutegeeza kwe kuno nti Katonda yatuwa obulamu obutaggwaawo, era obulamu obwo buli mu Mwana we.</VERS>
      <VERS vnumber="12">Alina Omwana alina obulamu; atalina Mwana wa Katonda talina bulamu.</VERS>
      <VERS vnumber="13">Ebyo mbiwandiikidde mmwe, mumanye nga mulina obulamu obutaggwaawo, mmwe abakkiriza erinnya ly'Omwana wa Katonda.</VERS>
      <VERS vnumber="14">Era buno bwe bugumu bwe tulina eri ye, nti bwe tusaba ekintu nga bw'ayagala, atuwulira:</VERS>
      <VERS vnumber="15">era bwe tumanya ng'atuwulira buli kye tusaba, tumanyi nga tulina ebyo bye tumusabye.</VERS>
      <VERS vnumber="16">Omuntu yenna bw'alabanga muganda we ng'akola ekibi ekitali kya kufa, anaasabanga, ne Katonda anaamuweeranga obulamu abo abakola ekibi ekitali kya kufa. Waliwo ekibi eky'okufa: ekyo si kye njogerako okukyegayiririranga</VERS>
      <VERS vnumber="17">Buli ekitali kya butuukirivu kibi: era waliwo ekibi ekitali kya kufa.</VERS>
      <VERS vnumber="18">Tumanyi nga buli muntu yenna eyazaalibwa Katonda takola kibi; naye eyazaalibwa Katonda amukuuma, omubi n'atamukomako.</VERS>
      <VERS vnumber="19">Tumanyi nga tuli ba Katonda, n'ensi yonna eri mu bubi.</VERS>
      <VERS vnumber="20">Era tumanyi nga Omwana wa Katonda yajja n'atuwa amagezi n'okutegeera tutegeera ow'amazima, era tuli mu oyo ow'amazima, mu Mwana we Yesu Kristo. Oyo ye Katonda ow'amazima, n'obulamu obutaggwaawo.</VERS>
      <VERS vnumber="21">Abaana abato, mwekuumenga ebifaananyi.</VERS>
    </CHAPTER>
  </BIBLEBOOK>
  <BIBLEBOOK bname="2 Yokaana" bnumber="63">
    <CHAPTER cnumber="1">
      <VERS vnumber="1">Nze omukadde mpandiikira omukyala omulonde n'abaana be nze be njagala mu mazima; so si nze nzekka, era naye ne bonna abategeera amazima;</VERS>
      <VERS vnumber="2">olw'amazima agabeera mu ffe, era aganaabeeranga naffe emirembe n'emirembe:</VERS>
      <VERS vnumber="3">ekisa, okusaasira, emirembe ebiva eri Katonda Kitaffe n'eri Yesu Kristo Omwana wa Kitaffe, binaabeeranga naffe mu mazima n'okwagala.</VERS>
      <VERS vnumber="4">Nsanyuse nnyo kubanga nnasanga abamu ku baana bo nga batambulira mu mazima, nga bwe twaweebwa Kitaffe ekiragiro.</VERS>
      <VERS vnumber="5">Era kaakano nkwegayirira, omukyala, si ng'akuwandiikira ekiragiro ekiggya wabula kye twalina okuva ku lubereberye, twagalanenga fekka na fekka.</VERS>
      <VERS vnumber="6">Na kuno kwe kwagala okutambuliranga mu biragiro bye. Ekyo kye kiragiro, nga bwe mwawulira okuva ku lubereberye mulyoke mukitambulirengamu.</VERS>
      <VERS vnumber="7">Kubanga abalimbalimba bangi abafuluma mu nsi, abatayatula Yesu Kristo ng'ajja mu mubiri. Oyo ye mulimbalimba oli era omulabe oli owa Kristo.</VERS>
      <VERS vnumber="8">Mwekuumenga muleme okubulwa emirimu gye twakola, naye muweebwe empeera ennamba.</VERS>
      <VERS vnumber="9">Buli muntu ayitirira n'atabeera mu kuyigiriza kwa Kristo talina Katonda: abeera mu kuyigiriza okwo, oyo alina Kitaffe era n'Omwana.</VERS>
      <VERS vnumber="10">Omuntu yenna bw'ajjanga gye muli n'ataleeta kuyigiriza okwo temumusembezanga mu nnyumba, so temumulamusanga:</VERS>
      <VERS vnumber="11">kubanga amulamusa assa ekimu naye mu bikolwa bye ebibi.</VERS>
      <VERS vnumber="12">Newakubadde nga nnina ebigambo bingi okubawandiikira, ssaagala kubiwandiika ku lupapula ne bwino: naye nsuubira okujja gye muli, n'okwogera akamwa n'akamwa, essanyu lyammwe liryoke lituukirire.</VERS>
      <VERS vnumber="13">Abaana ba muganda wo omulonde bakulamusizza.</VERS>
    </CHAPTER>
  </BIBLEBOOK>
  <BIBLEBOOK bname="3 Yokaana" bnumber="64">
    <CHAPTER cnumber="1">
      <VERS vnumber="1">Nze omukadde mpadiikira Gayo omwagalwa, gwe njagala mu mazima.</VERS>
      <VERS vnumber="2">Omwagalwa, nsaba obeerenga bulungi mu bigambo byonna era obeerenga n'obulamu, ng'omwoyo gwo bwe gubeera obulungi.</VERS>
      <VERS vnumber="3">Kubanga nnasanyuka nnyo ab'oluganda bwe bajja ne bategeeza amazima go, nga ggwe bw'otambulira mu mazima.</VERS>
      <VERS vnumber="4">Ssirina ssanyu lingi erisinga lino, okuwulira abaana bange nga batambulira mu mazima.</VERS>
      <VERS vnumber="5">Omwagalwa, gya bwesigwa emirimu gyo gyonna gyonna gy'okolera ab'oluganda era abagenyi;</VERS>
      <VERS vnumber="6">abaategeeza okwagala kwo mu maaso g'ekkanisa; abo bw'onoobatambuzanga nga Katonda bw'asaanira, onookolanga bulungi:</VERS>
      <VERS vnumber="7">kubanga baavaayo olw'Erinnya nga tebaweereddwa kintu ba mawanga.</VERS>
      <VERS vnumber="8">Kale kitugwanidde okusembezanga abali ng'abo tulyoke tukolenga omulimu gumu n'amazima.</VERS>
      <VERS vnumber="9">Nnawandiikira ekkanisa ekigambo: naye Diyotuleefe ayagala okubeera omukulu waabwe tatukkiriza.</VERS>
      <VERS vnumber="10">Bwe ndijja kyendiva njijukiza abantu ebikolwa bye by'akola ng'ayogera ku ffe ebigambo ebibi ebitaliimu: so ebyo tebimumala, naye era ye yennyini tasembeza ba luganda, era n'abaagala okubasembeza abaziyiza n'abagoba mu kkanisa.</VERS>
      <VERS vnumber="11">Omwagalwa, togobereranga kibi, wabula ekirungi. Akola obulungi ye wa Katonda: akola obubi nga talabanga Katonda.</VERS>
      <VERS vnumber="12">Demeteriyo asiimibwa bonna, era n'amazima gennyini: era naffe tutegeeza; naawe omanyi ng'okutegeeza kwaffe kwa mazima.</VERS>
      <VERS vnumber="13">Nnalina ebigambo bingi okukuwandiikira, naye saagala kukuwandiikira na bwino na kkalaamu:</VERS>
      <VERS vnumber="14">naye nsuubira okukulaba amangu, tulyogera akamwa n'akamwa. Emirembe gibenga gy'oli. Ab'omukwano bakulamusizza. Lamusa ab'omukwano ng'amannya gaabwe bwe gali.</VERS>
    </CHAPTER>
  </BIBLEBOOK>
  <BIBLEBOOK bname="Yuda" bnumber="65">
    <CHAPTER cnumber="1">
      <VERS vnumber="1">Yuda, omuddu wa Yesu Kristo, era muganda wa Yakobo, eri abo abayitibwa, abaagalwa mu Katonda Kitaffe, era abakuumirwa Yesu Kristo:</VERS>
      <VERS vnumber="2">okusaasira n'emirembe n'okwagala byongerwengako gye muli.</VERS>
      <VERS vnumber="3">Abaagalwa, bwe nnali nga nfuba okubawandiikira eby'obulokozi bwaffe fenna, nnawalirizibwa okubawandiikira okubabuulirira okuwakaniranga ennyo okukkiriza abatukuvu kwe baaweebwa omulundi ogumu.</VERS>
      <VERS vnumber="4">Kubanga waliwo abantu abayingira nga basensera abaawandiikirwa edda omusango guno, abatatya Katonda, abakyusa ekisa kya Katonda waffe okuba obukaba, ne beegaana Yesu Kristo, ye Mwami ye Mukama waffe omu yekka.</VERS>
      <VERS vnumber="5">Naye njagala okubajjukiza, newakubadde nga byonna mwabimanya omulundi gumu, nga Mukama, bwe yamala okulokola abantu mu nsi y'e Misiri, oluvannyuma n'azikiriza abatakkiriza.</VERS>
      <VERS vnumber="6">Ne bamalayika abataakuuma bukulu bwabwe bo, naye ne baleka ekifo kyabwe bo bennyini, abakuumira mu njegere ez'ennaku zonna wansi w'ekizikiza olw'omusango ogw'oku lunaku olukulu.</VERS>
      <VERS vnumber="7">Nga Sodomu ne Ggomola n'ebibuga ebyaliraanawo, bwe byayendera ddala okwenkana nabo ne bikyama okugobereranga omubiri omulala, byateekebwawo okuba ekyokulabirako, nga bibonerezebwa n'omusango ogw'omuliro ogutaggwaawo.</VERS>
      <VERS vnumber="8">Naye era benkana nabo mu kulootaloota kwabwe nga basiiga omubiri empitambi era bagaana obukulu, era bavuma ab'ekitiibwa.</VERS>
      <VERS vnumber="9">Naye Mikaeri, malayika omukulu, bwe yayomba ne Setaani n'ayogera naye olw'omubiri gwa Musa, teyaya&#331;&#331;anga kumuleetako musango gwa kuvuma, naye yagamba nti Mukama akunenye.</VERS>
      <VERS vnumber="10">Naye abo bye batamanya byonna babivuma: bye bamanya mu buzaaliranwa ng'ensolo ezitalina magezi mu ebyo bazikirira.</VERS>
      <VERS vnumber="11">Zibasanze! kubanga batambulira mu kkubo lya Kayini, ne baddukanira mu kukyama kwa Balamu olw'empeera, ne babuulira mu kuwakana kwa Koola.</VERS>
      <VERS vnumber="12">Bano ge mayinja agatalabika mu mbaga zammwe ez'okwagalana bwe balya nammwe, abasumba abeerunda bokka awatali kutya; ebire ebitaliimu mazzi nga bitwalibwa empewo; emiti egiwaatula, egitalina bibala, egyafa awabiri, egyakuulibwa n'emmizi;</VERS>
      <VERS vnumber="13">amayengo ag'omu nnyanja ageefuukuula, agabimba ejjovu ze nsonyi zaabwe bo; emmunyeenye ezikyama eziterekeddwa ekizikiza ekikutte ennyo emirembe n'emirembe.</VERS>
      <VERS vnumber="14">Era abo yabalagulako Enoki, ow'omusanvu okuva ku Adamu, ng'ayogera nti Laba, Mukama yajja n'abatukuvu be kakumi,</VERS>
      <VERS vnumber="15">okuleeta omusango ku bonna, n'okusinza omusango bonna abatatya Katonda olw'ebikolwa byabwe byonna bye bakoledde mu butatya Katonda, n'olw'ebigambo byabwe byonna ebikakanyavu aboonoonyi abatatya Katonda bye bamwogeddeko.</VERS>
      <VERS vnumber="16">Abo be beemulugunya, be banyiiga, abatambula ng'okwegomba kwabwe bwe kuli (n'akamwa kaabwe koogera ebigambo ebiyinga okukulumbala), nga bassaamu abantu ekitiibwa olw'amagoba.</VERS>
      <VERS vnumber="17">Naye mmwe, abaagalwa, mujjukirenga ebigambo ebyayogerwa edda abatume ba Mukama waffe Yesu Kristo;</VERS>
      <VERS vnumber="18">bwe baabagamba nti Mu biro eby'oluvannyuma walibaawo abasekerezi abatambula ng'okwegomba kwabwe bo bwe kuli okw'obutatya Katonda.</VERS>
      <VERS vnumber="19">Abo be baleeta okwawula, ab'omubiri, abatalina Mwoyo.</VERS>
      <VERS vnumber="20">Naye mmwe, abaagalwa, bwe mwezimba ku kukkiriza kwammwe okutukuvu ennyo, nga musaba mu Mwoyo Omutukuvu,</VERS>
      <VERS vnumber="21">mwekuumenga mu kwagala kwa Katonda, nga mulindirira okusaasira kwa Mukama waffe Yesu Kristo olw'obulamu obutaggwaawo.</VERS>
      <VERS vnumber="22">Era abalala mubasaasirenga ababuusabuusa;</VERS>
      <VERS vnumber="23">era abalala mubalokolenga, nga mubakwakkula okubaggya mu muliro; era abalala mubasaasirenga mu kutya; nga mukyawa ekyambalo omubiri kye gwasiiga amabala.</VERS>
      <VERS vnumber="24">Naye oyo ayinza okubakuuma obuteesittala, n'okubayimiriza mu maaso g'ekitiibwa kye nga temuliiko bulema mu kujaguza,</VERS>
      <VERS vnumber="25">Katonda omu yekka Omulokozi waffe, ku bwa Yesu Kristo Mukama waffe, aweebwenga ekitiibwa, obukulu, amaanyi n'obuyinza, edda n'edda ng'emirembe n'emirembe teginnabaawo, kaakano era n'emirembe egitaliggwaawo. Amiina.</VERS>
    </CHAPTER>
  </BIBLEBOOK>
  <BIBLEBOOK bname="Okubikkulirwa" bnumber="66">
    <CHAPTER cnumber="1">
      <VERS vnumber="1">Okubikkulirwa kwa Yesu Kristo Katonda kwe yamuwa okulaga abaddu be ebigwanira okubaawo amangu: n'abuulirira mu malayika we ng'amutuma eri omuddu we Yokaana,</VERS>
      <VERS vnumber="2">eyategeeza ekigambo kya Katonda n'okutegeeza kwa Yesu Kristo, byonna bye yalaba.</VERS>
      <VERS vnumber="3">Alina omukisa oyo asoma, n'abo abawulira ebigambo by'obunnabbi buno, era n'abakwata ebiwandiikiddwa mu bwo: kubanga ekiseera kiri kumpi.</VERS>
      <VERS vnumber="4">Yokaana eri ekkanisa omusanvu ez'omu Asiya: ekisa kibeerenga nammwe n'emirembe ebiva eri oyo abaawo era eyabaawo era ajja okubaawo; era ebiva eri emyoyo omusanvu egiri mu maaso g'entebe ye;</VERS>
      <VERS vnumber="5">era ebiva eri Yesu Kristo, omujulirwa omwesigwa, omubereberye w'abafu, era afuga bakabaka b'omu nsi. Atwagala, era eyatusumulula mu bibi byaffe olw'omusaayi gwe;</VERS>
      <VERS vnumber="6">n'atufuula obwakabaka, bakabona eri Katonda Kitaawe; ekitiibwa n'obuyinza bibeerenga eri oyo emirembe n'emirembe. Amiina.</VERS>
      <VERS vnumber="7">Laba, ajja n'ebire era buli liiso lirimulaba, n'abo abaamufumita; n'ebika byonna eby'omu nsi birimukubira ebiwoobe. Weewaawo, Amiina.</VERS>
      <VERS vnumber="8">Nze ndi Alufa ne Omega, bw'ayogera Mukama Katonda, abaawo era eyabaawo era ajja okubaawo, Omuyinza w'ebintu byonna.</VERS>
      <VERS vnumber="9">Nze Yokaana muganda wammwe era assa ekimu mu kubonaabona ne mu bwakabaka ne mu kugumiikiriza ebiri mu Yesu, nnali ku kizinga ekiyitibwa Patumo, olw'ekigambo kya Katonda era n'olw'okutegeeza kwa Yesu.</VERS>
      <VERS vnumber="10">Nnali mu Mwoyo ku lunaku lwa Mukama ne mpulira ennyuma wange eddoboozi ddene, ng'ery'akagombe,</VERS>
      <VERS vnumber="11">nga koogera nti Nze Alufa ne Omega, era Ky'olaba, wandiika mu kitabo, okiweereze ekkanisa omusanvu; eri Efeso, n'eri Sumuna, n'eri Perugamo, n'eri Suwatira, n'eri Saadi, n'eri Firaderufiya, n'eri Lawodikiya.</VERS>
      <VERS vnumber="12">Ne nkyuka okulaba eddoboozi eryayogera nange. Bwe nnakyuka, ne ndaba ettabaaza musanvu eza zaabu;</VERS>
      <VERS vnumber="13">ne wakati w'ettabaaza ne ndaba afaanana ng'omwana w'omuntu, ng'ayambadde okutuuka ku bigere, era ng'asibiddwa mu kifuba olukoba olwa zaabu.</VERS>
      <VERS vnumber="14">N'omutwe gwe n'enviiri ze nga zitukula ng'ebyoya by'endiga ebitukula ng'omuzira; n'amaaso ge ng'ennimi z'omuliro;</VERS>
      <VERS vnumber="15">n'ebigere bye nga bifaanana ng'ekikomo ekizigule, ng'ekirongoosebbwa mu muliro; n'eddoboozi lye nga liri ng'eddoboozi ly'amazzi amangi.</VERS>
      <VERS vnumber="16">Era ng'akutte mu mukono gwe ogwa ddyo emmunyeenye musanvu: ne mu kamwa ke ne muvaamu ekitala ekisala eky'obwogi obubiri: n'obwenyi bwe nga buli ng'enjuba bw'eyaka mu maanyi gaayo.</VERS>
      <VERS vnumber="17">Bwe nnamulaba, ne ngwa ku bigere bye ng'afudde. N'anteekako omukono gwe ogwa ddyo, ng'ayogera nti Totya; nze w'olubereberye era ow'enkomerero,</VERS>
      <VERS vnumber="18">era Omulamu; era nnali nfudde, era, laba, ndi mulamu emirembe n'emirembe, era nnina ebisumuluzo eby'okufa n'eby'Emagombe.</VERS>
      <VERS vnumber="19">Kale wandiika by'olabye, n'ebiriwo, n'ebigenda okubaawo oluvannyuma lw'ebyo;</VERS>
      <VERS vnumber="20">ekyama ky'emmunyeenye omusanvu z'olabye mu mukono gwange ogwa ddyo n'ettabaaza omusanvu eza zaabu. Emmunyeenye omusanvu be bamalayika b'ekkanisa omusanvu: n'ettabaaza omusanvu ze kkanisa omusanvu.</VERS>
    </CHAPTER>
    <CHAPTER cnumber="2">
      <VERS vnumber="1">Eri malayika ow'ekkanisa ey'omu Efeso wandiika nti Bw'ati bw'ayogera oyo akwata emmunyeeye omusanvu mu mukono gwe ogwa ddyo, atambulira wakati w'ettabaaza omusanvu eza zaabu, nti</VERS>
      <VERS vnumber="2">Mmanyi ebikolwa byo, n'okufuba kwo n'okugumiikiriza kwo, era nga toyinza kugumiikiriza babi, era wabakema abeeyita abatume so nga si bo, era wabalaba nga balimba;</VERS>
      <VERS vnumber="3">era olina okugumiikiriza, era waguma olw'erinnya lyange, so tewakoowa.</VERS>
      <VERS vnumber="4">Naye nnina ensonga ku ggwe, kubanga waleka okwagala kwo okw'olubereberye.</VERS>
      <VERS vnumber="5">Kale jjukira gye wagwa, weenenye, okolenga ebikolwa eby'olubereberye; bw'otalikola bw'otyo, njija gy'oli, era ndiggyawo ettabaaza yo mu kifo kyayo, bw'otalyenenya.</VERS>
      <VERS vnumber="6">Naye kino ky'olina kubanga okyawa ebikolwa by'Abanikolayiti, nange bye nkyawa.</VERS>
      <VERS vnumber="7">Alina okutu awulire Omwoyo ky'agamba ekkanisa. Awangula ndimuwa okulya ku muti ogw'obulamu, oguli wakati mu lusuku lwa Katonda.</VERS>
      <VERS vnumber="8">Era eri malayika ow'ekkanisa ey'omu Samuna wandiika nti Bw'ati bw'ayogera ow'olubereberye era ow'enkomerero, eyali afudde n'aba omulamu nti</VERS>
      <VERS vnumber="9">Mmanyi okubonaabona kwo n'obwavu bwo (naye oli mugagga), n'okuvvoola kw'abo abeeyita Abayudaaya so nga si bo, naye kku&#331;&#331;aaniro lya Setaani.</VERS>
      <VERS vnumber="10">Totya by'ogenda okubonaabona: laba, omulyolyomi oyo agenda okusuula abamu mu mmwe mu kkomera, mukemebwe; era mulibonaabonera ennaku kkumi. Beeranga mwesigwa okutuusa okufa, nange ndikuwa engule ey'obulamu.</VERS>
      <VERS vnumber="11">Alina okutu awulire Omwoyo ky'agamba ekkanisa. Awangula talirumwa n'akatono kufa kwa kubiri.</VERS>
      <VERS vnumber="12">Era eri malayika ow'ekkanisa ey'omu Perugamo wandiika nti Bw'ati bw'ayogera oyo alina ekitala ekisala eky'obwogi obubiri, nti</VERS>
      <VERS vnumber="13">Mmanyi gy'otuula awali entebe ey'obwakabaka eya Setaani: era okwata erinnya lyange, so teweegaana kukkiriza kwange era ne mu nnaku za Antipa, omujulirwa wange omusajja wange omwesigwa, eyattirwa ewammwe, Setaani w'atuula.</VERS>
      <VERS vnumber="14">Naye nnina ensonga ku ggwe si nnyingi, kubanga olina eyo abakwata okuyigiriza kwa Balamu, eyayigiriza Balaki okuteeka enkonge mu maaso g'abaana ba Isiraeri, okulya ebyaweebwa eri ebifaananyi n'okwenda.</VERS>
      <VERS vnumber="15">Era naawe bw'otyo olina abakwata okuyigiriza kw'Abanikolayiti.</VERS>
      <VERS vnumber="16">Kale weenenye; naye bw'otalyenenya, njija gy'oli mangu, era ndirwana nabo n'ekitala eky'omu kamwa kange.</VERS>
      <VERS vnumber="17">Alina okutu awulire Omwoyo ky'agamba ekkanisa. Awangula ndimuwa ku maanu eyakwekebwa, era ndimuwa ejjinja ejjeru, era ku jjinja kuwandiikiddwako erinnya eriggya: omuntu yenna ly'atamanyi wabula aweebwa.</VERS>
      <VERS vnumber="18">Era eri malayika ow'ekkanisa ey'omu Suwatira wandiika nti Bw'ati bw'ayogera Omwana wa Katonda, alina amaaso agali ng'ennimi z'omuliro, n'ebigere bye ebifaanana ng'ekikomo ekizigule, nti</VERS>
      <VERS vnumber="19">Mmanyi ebikolwa byo n'okwagala n'okukkiriza n'okuweereza n'okugumiikiriza kwo, n'ebikolwa byo eby'oluvannyuma nga bingi okusinga eby'olubereberye.</VERS>
      <VERS vnumber="20">Naye nnina ensonga ku ggwe, kubanga oleka omukazi oli Yezeberi, eyeeyita nnabbi; n'ayigiriza n'akyamya abaddu bange okwendanga, n'okulyanga ebyaweebwa eri ebifaananyi.</VERS>
      <VERS vnumber="21">Era nnamuwa ebbanga okwenenya; n'atayagala kwenenya mu bwenzi bwe.</VERS>
      <VERS vnumber="22">Laba mmusuula ku kiriri, n'abo abenda naye mu kubonaabona okungi, bwe bateenenya mu bikolwa bye.</VERS>
      <VERS vnumber="23">Era n'abaana be ndibatta n'olumbe; ekkanisa zonna ne zitegeera nga nze nzuuyo akebera emmeeme n'emitima : era ndiwa buli muntu mu mmwe ng'ebikolwa byammwe bwe biri.</VERS>
      <VERS vnumber="24">Naye mmwe mbagamba, abasigalawo ab'omu Suwatira, bonna abatalina kuyigiriza kuno, abatamanyi bya buziba bya Setaani, nga bwe boogera; sibateekako mmwe mugugu mulala.</VERS>
      <VERS vnumber="25">Wabula kye mulina mukikwatenga, okutuusa lwe ndijja.</VERS>
      <VERS vnumber="26">Era awangula n'akwatanga ebikolwa byange okutuusa ku nkomerero, oyo ndimuwa amaanyi ku mawanga:</VERS>
      <VERS vnumber="27">era alibalunda n'omuggo gw'ekyuma, ng'ebibya ebibumbe bwe byatikayatika; era nange nga bwe nnaweebwa Kitange;</VERS>
      <VERS vnumber="28">era ndimuwa emmunyeenye ey'enkya.</VERS>
      <VERS vnumber="29">Alina okutu awulire Omwoyo ky'agamba ekkanisa.</VERS>
    </CHAPTER>
    <CHAPTER cnumber="3">
      <VERS vnumber="1">Era eri malayika ow'ekkanisa y&#8217;omu Saadi wandiika nti Bw&#8217;ati bw'ayogera oyo alina emyoyo omusanvu egya Katonda, n&#8217;emunyeenye omusanvu, nti Mmanyi ebikolwa byo, ng'olina erinnya ery'okuba omulamu, era oli mufu.</VERS>
      <VERS vnumber="2">Tunula, onyweze ebisigaddeyo ebyali bigenda okufa: kubanga ssaalaba ku bikolwa byo ekyatuukirira mu maaso ga Katonda wange.</VERS>
      <VERS vnumber="3">Kale jjukira bwe waaweebwa ne bwe wawulira; okwate, weenenye. Kale bw'otalitunula, ndijja ng&#8217;omubbi, so tolimanya ssaawa gye ndijjiramu gy'oli.</VERS>
      <VERS vnumber="4">Naye olina amannya matono mu Saadi agataayonoona ngoye zaabwe: era balitambula nange mu ngoye njeru; kubanga basaanidde.</VERS>
      <VERS vnumber="5">Bw'atyo awangula alyambazibwa engoye enjeru; so sirisangula n'akatono linnya lye mu kitabo ky'obulamu, era ndyatula erinnya lye mu maaso ga Kitange ne mu maaso ga bamalayika be.</VERS>
      <VERS vnumber="6">Alina okutu awulire Omwoyo ky'agamba ekkanisa.</VERS>
      <VERS vnumber="7">Era eri malayika ow'ekkanisa ey'omu Firaderufiya wandiika nti bw&#8217;ati bw'ayogera oyo omutukuvu ow'amazima, alina ekisumuluzo kya Dawudi, aggulawo, so tewali muntu aliggalawo, aggalawo, so tewali muntu aggulawo, nti</VERS>
      <VERS vnumber="8">Mmanyi ebikolwa byo (laba, nnateeka mu maaso go oluggi olugguddwawo, omuntu yenna lw'atayinza kuggalawo) ng'olina amaanyi matono n&#8217;okwata ekigambo kyange, so tewegaana linnya lyange.</VERS>
      <VERS vnumber="9">Laba, ab'omu kku&#331;&#331;aaniro lya Setaani abeeyita Abayudaaya, so si bo, naye balimba; laba, ndibaleeta okusinza mu maaso g'ebigere byo era ndibamanyisa nga nnakwagala.</VERS>
      <VERS vnumber="10">Kubanga weekuuma ekigambo eky'okugumiikiriza kwange, era nange ndikukuuma obutayingira mu kiseera eky'okukemebwa, ekigenda okujja ku nsi zonna, okukema abatuula ku nsi.</VERS>
      <VERS vnumber="11">Njija mangu: nyweza ky'olina, omuntu aleme okutwala engule yo.</VERS>
      <VERS vnumber="12">Awangula ndimufuula empagi mu yeekaalu ya Katonda wange, so talifuluma nate bweru: nange ndiwandiika ku ye erinnya lya Katonda wange n'erinnya ly'ekibuga kya Katonda wange, Yerusaalemi ekiggya, ekikka okuva mu ggulu eri Katonda wange, n'erinnya lyange eriggya.</VERS>
      <VERS vnumber="13">Alina okutu awulire Omwoyo ky'agamba ekkanisa.</VERS>
      <VERS vnumber="14">Era eri malayika ow'ekkanisa ey'omu Lawodikiya wandiika nti Bw'ati bw'ayogera oyo Amiina, omujulirwa omwesigwa era ow'amazima, olubereberye lw'okutonda kwa Katonda, nti</VERS>
      <VERS vnumber="15">Mmanyi ebikolwa byo, nga tonnyogoga so tobuguma: waakiri obe ng'onnyogoga oba obuguma.</VERS>
      <VERS vnumber="16">Bwe kityo kubanga olina ekibuguumirize, so tonnyogoga so tobuguma, ndikusesema mu kamwa kange.</VERS>
      <VERS vnumber="17">Kubanga oyogera nti Ndi mugagga, era ngaggawadde, so ssiriiko kye nneetaaga, so tomanyi ng'oli munaku ggwe era asaasirwa era omwavu era omuzibe w'amaaso era ali obwereere:</VERS>
      <VERS vnumber="18">nkuweerera amagezi okugula gye ndi ezaabu eyalongoosebwa mu muliro, olyoke ogaggawale, n'engoye enjeru, olyoke oyambale, era ensonyi ez'obwereere bwo zireme okulabika; n'eddagala ery'okusiiga ku maaso go, olyoke olabe.</VERS>
      <VERS vnumber="19">Nze bonna be njagala mbanenya, era mbabuulirira: kale nyiikira weenenye.</VERS>
      <VERS vnumber="20">Laba, nnyimiridde ku luggi, nneeyanjula: omuntu yenna bw'awulira eddoboozi lyange, n'aggulawo oluggi, nnaayingira gy'ali, era nnaaliira wamu naye, naye nange.</VERS>
      <VERS vnumber="21">Awangula ndimuwa okutuula awamu nange ku ntebe yange ey'obwakabaka, era nga nange bwe nnawangula, ne ntuula wamu ne Kitange ku ntebe ye ey'obwakabaka.</VERS>
      <VERS vnumber="22">Alina okutu awulire Omwoyo ky'agamba ekkanisa.</VERS>
    </CHAPTER>
    <CHAPTER cnumber="4">
      <VERS vnumber="1">Oluvannyuma lw'ebyo ne ndaba, era, laba, oluggi olugguddwawo mu ggulu, n'eddoboozi lye nnasooka okuwulira, ng'ery'akagombe, nga lyogera nange, ng'ayogera nti Linnya okutuuka wano, nange nnaakulaga ebigwanira okubeerawo oluvannyuma lw'ebyo.</VERS>
      <VERS vnumber="2">Amangu ago nnali mu Mwoyo: era, laba, entebe ey'obwakabaka yali ng'eteekeddwawo mu ggulu, era nga waliwo eyali atudde ku ntebe;</VERS>
      <VERS vnumber="3">naye eyali atudde yali afaanana ng'ejjinja erya yasepi n'erya sadio okulabika: era nga waliwo ne musoke okwetooloola entebe eyali afaanana nga zumaliidi okulabika.</VERS>
      <VERS vnumber="4">Entebe ey'obwakabaka yali yeetooloddwa entebe ez'obwakabaka amakumi abiri mu nnya: ne ku ntebe kwaliko abakadde amakumi abiri mu bana nga batudde, nga bambadde engoye enjeru; ne ku mitwe gyabwe engule eza zaabu.</VERS>
      <VERS vnumber="5">Ne ku ntebe nga kuvaako okumyansa n'amaloboozi n'okubwatuuka. N'ettabaaza omusanvu ez'omuliro nga zaaka mu maaso g'entebe, gye myoyo omusanvu egya Katonda;</VERS>
      <VERS vnumber="6">ne mu maaso g'entebe ng'ennyanja ey'endabirwamu, efaanana nga kulusitalo; ne wakati w'entebe n'okwetooloola entebe ebiramu bina ebijjudde amaaso mu bwenyi n'ennyuma.</VERS>
      <VERS vnumber="7">N'ekiramu eky'olubereberye kyali kifaanana ng'empologoma, n'ekiramu eky'okubiri, ng'ennyana, n'ekiramu eky'okusatu kyalina amaaso ng'ag'omuntu, n'ekiramu eky'okuna kyali kifaanana ng'empungu ebuuka.</VERS>
      <VERS vnumber="8">N'ebiramu ebina, nga birina buli kimu ebiwaawaatiro mukaaga, bijjudde amaaso enjuyi zonna ne munda: so tebiriiko kuwummula emisana n'ekiro nga byogera nti Omutukuvu, Omutukuvu, Omutukuvu, Mukama Katonda Omuyinza w'ebintu byonna, eyabaawo era abaawo era ajja okubaawo.</VERS>
      <VERS vnumber="9">Era ebiramu bwe birimuwa ekitiibwa n'ettendo n'okwebaza oyo atudde ku ntebe, omulamu emirembe n'emirembe,</VERS>
      <VERS vnumber="10">abakadde amakumi abiri mu bana balivuunama mu maaso g'oyo atudde ku ntebe, era balisinza oyo omulamu emirembe n'emirembe, era balisuula engule zaabwe mu maaso g'entebe, nga boogera nti</VERS>
      <VERS vnumber="11">Osaanidde ggwe, Mukama waffe, Katonda waffe, okuweebwanga ekitiibwa n'ettendo n'obuyinza: kubanga ggwe wabitonda byonna, era byabaawo lwa kusiima kwo, era byatondebwa.</VERS>
    </CHAPTER>
    <CHAPTER cnumber="5">
      <VERS vnumber="1">Ne ndaba mu mukono ogwa ddyo ogw'oyo eyali atudde ku ntebe ekitabo ekiwandiikiddwa munda ne kungulu, ekisibiddwa ennyo obubonero omusanvu.</VERS>
      <VERS vnumber="2">Ne ndaba malayika ow'amaanyi ng'abuulira n'eddoboozi ddene nti Ani asaanidde okwanjuluza ekitabo n'okubembula obubonero bwakyo omusanvu?</VERS>
      <VERS vnumber="3">Ne watabaawo mu ggulu newakubadde ku nsi newakubadde wansi w'ensi, eyayinza okwanjuluza ekitabo, newakubadde okukitunuulira.</VERS>
      <VERS vnumber="4">Nange ne nkaaba nnyo amaziga, kubanga tewaalabika eyasaanira okwanjuluza ekitabo, newakubadde okukitunuulira:</VERS>
      <VERS vnumber="5">omu ku bakadde n'a&#331;&#331;amba nti Tokaaba: laba, Empologoma ow'omu kika kya Yuda, ekikolo kya Dawudi, yawangula, okwanjuluza ekitabo n'obubonero bwakyo omusanvu.</VERS>
      <VERS vnumber="6">Ne ndaba wakati w'entebe n'ebiramu ebina, ne wakati w'abakadde, Omwana gw'endiga ng'ayimiridde ng'afaanana ng'eyattibwa, ng'alina amayembe musanvu, n'amaaso musanvu, gye myoyo omusanvu egya Katonda, egitumibwa mu nsi zonna.</VERS>
      <VERS vnumber="7">N'ajja n'akiggya mu mukono ogwa ddyo ogw'oyo atudde ku ntebe.</VERS>
      <VERS vnumber="8">Bwe yatoola ekitabo, ebiramu ebina n'abakadde amakumi abiri mu bana ne bavuunama mu maaso g'Omwana gw'endiga, buli muntu ng'alina ennanga n'ebibya ebya zaabu ebijjudde obubaane, kwe kusaba kw'abatukuvu.</VERS>
      <VERS vnumber="9">Ne bayimba oluyimba oluggya, nga boogera nti Osaanidde okutoola ekitabo n'okubembula obubonero bwakyo: kubanga wattibwa n'ogulira Katonda olw'omusaayi gwo mu buli kika n'olulimi n'abantu n'eggwanga,</VERS>
      <VERS vnumber="10">n'obafuula eri Katonda waffe obwakabaka era bakabona; era bafuga ku nsi.</VERS>
      <VERS vnumber="11">Ne ndaba ne mpulira eddoboozi lya bamalayika abangi abeetoolodde entebe n'ebiramu n'abakadde; n'omuwendo gwabwe gwali obukumi emirundi obukumi, mu enkumi emirundi enkumi;</VERS>
      <VERS vnumber="12">nga boogera n'eddoboozi ddene nti Asaanidde Omwana gw'endiga eyattibwa okuweebwa obuyinza n'obugagga n'amagezi n'amaanyi n'ettendo n'ekitiibwa n'omukisa.</VERS>
      <VERS vnumber="13">Na buli kitonde ekiri mu ggulu, ne ku nsi, ne wansi w'ensi, ne ku nnyanja, n'ebirimu byonna ne mbiwulira byonna nga byogera nti Eri oyo atudde ku ntebe, n'eri Omwana gw'endiga, omukisa gubenga n'ettendo n'ekitiibwa n'amaanyi emirembe n'emirembe.</VERS>
      <VERS vnumber="14">N'ebiramu ebina ne byogera nti Amiina. N'abakadde ne bavuunama ne basinza.</VERS>
    </CHAPTER>
    <CHAPTER cnumber="6">
      <VERS vnumber="1">Ne ndaba Omwana gw'endiga bwe yabembula ku bubonero omusanvu ko akamu, ne mpulira ekimu ku biramu ebina nga kyogera ng'eddoboozi ery'okubwatuka nti Jjangu olabe.</VERS>
      <VERS vnumber="2">Ne ndaba, era, laba, embalaasi enjeru, n'oyo atuddeko ng'alina omutego; n&#8217;aweebwa engule: n'agenda ng'awangula, era awangule.</VERS>
      <VERS vnumber="3">Bwe yabembula akabonero ak'okubiri, ne mpulira ekiramu eky'okubiri nga kyogera nti Jjangu olabe.</VERS>
      <VERS vnumber="4">N'evaayo embalaasi endala eya lukunyu: era oyo eyali atuddeko n'aweebwa okuggyawo emirembe ku nsi, era batti&#331;&#331;ane bokka na bokka: n'aweebwa ekitala ekinene.</VERS>
      <VERS vnumber="5">Bwe yabembula akabonero ak'okusatu ne mpulira ekiramu eky'okusatu nga kyogera nti Jjangu olabe. Ne ndaba, era, laba, embalaasi enzirugavu; n'eyali atuddeko ng'alina ekigera mu mukono gwe.</VERS>
      <VERS vnumber="6">Ne mpulira ng'eddoboozi wakati w'ebiramu ebina nga lyogera nti Ekiyi ky'e&#331;&#331;aano kya ddinaali, n'ebiyi bisatu ebya sayiri bya ddinaali; amafuta n'omwenge so tobyonoona.</VERS>
      <VERS vnumber="7">Bwe yabembula akabonero ak'okuna, ne mpulira eddoboozi ly'ekiramu eky'okuna nga kyogera nti Jjangu olabe.</VERS>
      <VERS vnumber="8">Ne ndaba, era, laba, embalaasi eya kyenvu; n'eyali atuddeko, erinnya lye Kufa; ne Magombe n'agenda naye. Ne baweebwa obuyinza ku kitundu eky'okuna eky'ensi, okutta n'ekitala n'enjala n'olumbe n&#8217;ensolo z'ensi.</VERS>
      <VERS vnumber="9">Bwe yabembula akabonero ak'okutaano, ne ndaba wansi w'ekyoto emyoyo gyabwe abattibwa olw'ekigambo kya Katonda, n'olw'okutegeeza kwe baalina:</VERS>
      <VERS vnumber="10">ne boogerera waggulu n'eddoboozi ddene, nga boogera nti Olituusa wa, Mukama, omutukuvu era ow'amazima, obutasala musango n'obutawalana ggwanga olw'omusaayi gwaffe ku bo abatuula ku nsi?</VERS>
      <VERS vnumber="11">Ne baweebwa buli muntu ekyambalo ekyeru; ne bagambibwa okuwummula nate akaseera katono, okutuusa baddu bannaabwe ne baganda baabwe lwe baliwera, abagenda okuttibwa, nga nabo bwe battibwa.</VERS>
      <VERS vnumber="12">Bwe yabembula akabonero ek'omukaaga, ne ndaba, ne waba ekikankano kinene; enjuba n'eddugala ng'olugoye olw'ebyoya, n'omwezi gwonna ne guba ng'omusaayi;</VERS>
      <VERS vnumber="13">n'emmunyeenye ez'omu ggulu ne zigwa ku nsi, ng'omutiini bwe gukunkumula amagu gaagwo, nga gunyeenyezebwa empewo ennyingi.</VERS>
      <VERS vnumber="14">N'eggulu ne liggibwawo, ng'omuzingo gw'ekitabo bwe guzingibwa; na buli lusozi n'ekizinga ne biggibwawo mu bifo byabyo.</VERS>
      <VERS vnumber="15">ne bakabaka b'ensi, n'abalangira, n'abagabe, n'abagagga, n'ab'amaanyi, na buli muddu n'ow'eddembe ne beekweka mu mpuku ne mu mayinja ag'oku nsozi;</VERS>
      <VERS vnumber="16">ne bagamba ensozi n'amayinja nti Mutugweko, mutukise mu maaso g'oyo atudde ku ntebe, ne mu busungu bw'Omwana gw'endiga:</VERS>
      <VERS vnumber="17">kubanga olunaku olukulu olw'obusungu bwabwe lutuuse; era ani ayinza okuyimirirawo?</VERS>
    </CHAPTER>
    <CHAPTER cnumber="7">
      <VERS vnumber="1">Oluvannyuma ne ndaba bamalayika bana nga bayimiridde ku nsonda nnya ez'ensi, nga bakutte empewo nnya ez'ensi, empewo yonna ereme okukunta ku nsi, newakubadde ku nnyanja, newakubadde ki muti gwonna.</VERS>
      <VERS vnumber="2">Ne ndaba malayika omulala ng'alinnya okuva ebuvanjuba, ng'alina akabonero ka Katonda omulamu: n'ayogerera waggulu n'eddoboozi ddene ng'agamba bamalayika abana, abaaweebwa okwonoona ensi n'ennyanja,</VERS>
      <VERS vnumber="3">ng'ayogera nti Temwonoona nsi, newakubadde ennyanja, newakubadde emiti, okutuusa lwe tulimala okuteeka akabonero abaddu ba Katonda waffe ku byenyi byabwe.</VERS>
      <VERS vnumber="4">Ne mpulira omuwendo gwabwe abaateekebwako akabonero, baali kasiriivu mu obukumi buna mu enkumi nnya, abaateekebwako akabonero mu buli kika ky'abaana ba Isiraeri.</VERS>
      <VERS vnumber="5">Ab'omu kika kya Yuda abaateekebwako akabonero kakumi mu enkumi bbiri: Ab'omu kika kya Lewubeeni kakumi mu enkumi bbiri: Ab'omu kika kya Gaadi kakumi mu enkumi bbiri:</VERS>
      <VERS vnumber="6">Ab'omu kika kya Aseri kakumi mu enkumi bbiri: Ab'omu kika kya Nafutaali kakumi mu enkumi bbiri: Ab'omu kika kya Manaase kakumi mu enkumi bbiri:</VERS>
      <VERS vnumber="7">Ab'omu kika kya Simyoni kakumi mu enkumi bbiri: Ab'omu kika kya Leevi kakumi mu enkumi bbiri: Ab'omu kika kya Isakaali kakumi mu enkumi bbiri:</VERS>
      <VERS vnumber="8">Ab'omu kika kya Zebbulooni kakumi mu enkumi bbiri: Ab'omu kika kya Yusufu kakumi mu enkumi bbiri: Ab'omu kika kya Benyamini abaateekebwako akabonero kakumi mu enkumi bbiri.</VERS>
      <VERS vnumber="9">Oluvannyuma lw'ebyo ne ndaba, era laba, ekibiina kinene omuntu yenna ky'atayinza kubala, mu buli gwanga n'ebika n'abantu n'ennimi, nga bayimiridde mu maaso g'entebe ne mu maaso g'Omwana gw'endiga, ga bambadde ebyambalo ebyeru, amatabi g'enkindu mu mikono gyabwe;</VERS>
      <VERS vnumber="10">ne boogerera waggulu n&#8217;eddoboozi ddene, nga boogera nti obulokozi buba bwa Katonda waffe atudde ku ntebe, n'eri Omwana gw'endiga.</VERS>
      <VERS vnumber="11">Ne bamalayika bonna baali bayimiridde nga beetooloodde entebe n'abakadde n'ebiramu ebina; ne bavuunama amaaso gaabwe mu maaso g'entebe, ne basinza Katonda,</VERS>
      <VERS vnumber="12">nga boogera nti Amiina: omukisa n'ekitiibwa n'amagezi n'okwebaza n'ettendo n'obuyinza n'amaanyi bibenga eri Katonda waffe emirembe n'emirembe. Amiina.</VERS>
      <VERS vnumber="13">Omu ku bakadde n'addamu, ng'a&#331;&#331;amba nti Bano abambadde ebyambalo ebyo ebyeru, be baani, era bava wa?</VERS>
      <VERS vnumber="14">Ne mmugamba nti Mukama wange, gw'omanyi. N'a&#331;&#331;amba nti Bano be baava mu kubonaabona kuli okungi, ne bayoza ebyambalo byabwe, ne babitukuza mu musaayi gw'Omwana gw'endiga.</VERS>
      <VERS vnumber="15">Kyebavudde babeera mu maaso g'entebe ya Katonda; ne bamuweerezanga emisana n'ekiro mu yeekaalu ye: n'oyo atudde ku ntebe alitimba eweema ye ku bo.</VERS>
      <VERS vnumber="16">Tebalirumwa njala nate, so tebalirumwa nnyonta nate, so omusana tegulibookya, newakubadde okwokya kwonna:</VERS>
      <VERS vnumber="17">kubanga Omwana gw'endiga ali wakati w'entebe y'anaabalundanga, era alibaleeta eri enzizi ez'amazzi ag'obulamu: era Katonda alisangula buli zziga mu maaso gaabwe.</VERS>
    </CHAPTER>
    <CHAPTER cnumber="8">
      <VERS vnumber="1">Bwe Yabembula akabonero ak'omusanvu, ne waba akasiriikiriro mu ggulu nga kitundu kya ssaawa.</VERS>
      <VERS vnumber="2">Ne ndaba bamalayika musanvu abaayimirira mu maaso ga Katonda; ne baweebwa obugombe musanvu.</VERS>
      <VERS vnumber="3">Ne malayika omulala n'ajja n'ayimirira ku kyoto, ng'alina ekyotezo ekya zaabu; n'aweebwa obubaane bungi, alyoke abuteeke mu kusaba kw'abatukuvu bonna ku kyoto ekya zaabu ekyali mu maaso g'entebe.</VERS>
      <VERS vnumber="4">N'omukka gw'obubaane ne gulinnya wamu n'okusaba kw'abatukuvu nga guva mu mukono gwa malayika mu maaso ga Katonda.</VERS>
      <VERS vnumber="5">Malayika n'atwala ekyotezo; n'akijjuza omuliro ogw'omu kyoto, n'akisuula ku nsi; ne waba okubwatuka n'amaloboozi n'okumyansa n'ekikankano.</VERS>
      <VERS vnumber="6">Ne bamalayika omusanvu abalina obugombe omusanvu ne beeteekateeka okufuuwa.</VERS>
      <VERS vnumber="7">Malayika ow'olubereberye n'afuuwa, ne waba omuzira n'omuliro ebitabuddwa n'omusaayi, ne bisuulibwa ku nsi: n'ekitundu eky'okusatu eky'ensi ne kiggya, n'ekitundu eky'okusatu eky'emiti ne kiggya, na buli muddo omubisi ne guggya.</VERS>
      <VERS vnumber="8">Malayika ow'okubiri n'afuuwa; ng'olusozi olunene olwaka omuliro ne lusuulibwa mu nnyanja: n'ekitundu eky'okusatu eky'ennyanja ne kifuuka musaayi;</VERS>
      <VERS vnumber="9">ne bifa ekitundu eky'okusatu eky'ebitonde eby'omu nnyanja, ebiramu, n'ekitundu eky'okusatu eky'ebyombo ne kizikirira.</VERS>
      <VERS vnumber="10">Malayika ow'okusatu n'afuuwa, emmunyeenye ennene n'eva mu ggulu n'egwa ng'eyaka ng'omumuli, n'egwa ku kitundu eky'okusatu eky'emigga, ne ku nzizi z'amazzi.</VERS>
      <VERS vnumber="11">N'erinnya ly'emmunyeenye liyitibwa Abusinso: n'ekitundu eky'okusatu eky'amazzi ne kifuuka abusinso: n'abantu bangi ne bafa olw'amazzi, kubanga gaakaayizibwa.</VERS>
      <VERS vnumber="12">Malayika ow'okuna n'afuuwa, n'ekitundu eky'okusatu eky'enjuba ne kikubibwa, n'ekitundu eky'okusatu eky'omwezi, n&#8217;ekitundu eky'okusatu eky'emmunyeenye; ekitundu eky'okusatu ekyabyo kiryoke kizikizibwe, n'omusana guleme okwaka ekitundu kyagwo eky'okusatu, n'ekiro bwe kityo.</VERS>
      <VERS vnumber="13">Ne ndaba, ne mpulira empungu emu ng'ebuuka wakati w'eggulu, ng'eyogera n'eddoboozi ddene nti Zibasanze, zibasanze, zibasanze abatuula ku nsi, olw'amaloboozi agasigaddeyo ag'akagombe ka bamalayika abasatu abagenda okufuuwa.</VERS>
    </CHAPTER>
    <CHAPTER cnumber="9">
      <VERS vnumber="1">Malayika ow'okutaano n'afuuwa, ne ndaba emmunyeenye ng'eva mu ggulu ng'egwa ku nsi: n'aweebwa ekisumuluzo ky'obunnya obutakoma.</VERS>
      <VERS vnumber="2">N'asumulula obunnya obutakoma; n'omukka ne guva mu bunnya ne gulinnya ng'omukka gw'enkoomi ennene, n'enjuba n'ebbanga ne bizikizibwa olw'omukka ogw'omu bunnya.</VERS>
      <VERS vnumber="3">Ne mu mukka ne muva enzige ku nsi, ne ziweebwa obuyinza, ng'enjaba ez'obusagwa ez'omu nsi bwe zirina obuyinza.</VERS>
      <VERS vnumber="4">Ne zigambibwa obutayonoona muddo gwa nsi, newakubadde ekintu kyonna ekibisi newakubadde omuti gwonna, wabula abantu bokka abatalina kabonero ka Katonda ku byenyi byabwe.</VERS>
      <VERS vnumber="5">Ne ziweebwa obutabatta, wabula okubalumira emyezi etaano: n'okuluma kwazo kwali ng'okuluma kw'enjaba ey'obusagwa bw'eruma omuntu.</VERS>
      <VERS vnumber="6">Ne mu nnaku ezo abantu balinoonya okufa, so tebalikulaba n'akatono; era balyegomba okufa, era okufa nga kubadduka.</VERS>
      <VERS vnumber="7">N'ebifaananyi by'enzige byafaanana ng'embalaasi ezitegekeddwa olutalo, ne ku mitwe gyazo ng'engule ezifaanana nga zaabu, n'amaaso gaazo ng'amaaso g'abantu.</VERS>
      <VERS vnumber="8">Era zaalina enviiri ng'enviiri z'abakazi, n'amannyo gaazo gaali ng'ag'empologoma.</VERS>
      <VERS vnumber="9">Era zaalina ebizibawo ng'ebizibawo eby'ekyuma, n'edoboozi ly'ebiwaawaatiro byazo ng'eddoboozi ly'amagaali, ery'embalaasi ennyingi nga zifubutuka okuyingira mu lutalo.</VERS>
      <VERS vnumber="10">Era zirina emikira egifaanana ng'enjaba ez'obusagwa, n'emimwa; ne mu mikira gyazo mulimu obuyinza bwazo okulumira abantu emyezi etaano.</VERS>
      <VERS vnumber="11">Zirina kabaka waazo malayika ow'obunnya obutakoma: erinnya mu Lwebbulaniya Abadoni, ne mu Luyonaani alina erinnya Apoliyaani.</VERS>
      <VERS vnumber="12">Obubi obumu buyise: laba, obubi bubiri nate bujja oluvannyuma.</VERS>
      <VERS vnumber="13">Malayika ow'omukaaga n'afuuwa, ne mpulira eddoboozi eryava mu nsonda ennya ez'ekyoto ekya zaabu ekiri mu maaso ga Katonda,</VERS>
      <VERS vnumber="14">ng'agamba malayika ow'omukaaga eyalina akagombe nti Sumulula bamalayika abana abasibiddwa ku mugga omunene Fulaati.</VERS>
      <VERS vnumber="15">Bamalayika abana ne basumululwa abaali bategekeddwa essaawa n'olunaku n'omwezi n'omwaka, okutta ekitundu eky'okusatu eky'abantu.</VERS>
      <VERS vnumber="16">N'omuwendo gw'eggye ery'abeebagala embalaasi obukumi kakumi emirundi ebiri: ne mpulira omuwendo gwabwe.</VERS>
      <VERS vnumber="17">Era bwe nnalaba bwe nti embalaasi mu kwolesebwa kuno, n'abo abaali bazituddeko, nga bambadde eby'omu kifuba ng'eby'omuliro n'ebya kazigizigi n'eby'ekibiriiti: n'emitwe egy'embalaasi ng'emitwe gy'empologoma; ne mu bumwa bwazo ne muva omuliro n'omukka n'ekibiriiti.</VERS>
      <VERS vnumber="18">Mu bibonyoobonyo ebyo byonsatute, kwe kugamba nti omuliro n'omukka n'ekibiriiti ebyava mu bumwa bwazo, ne mufiira ekitundu eky'okusatu eky'abantu.</VERS>
      <VERS vnumber="19">Kubanga obuyinza bw'embalaasi buli mu kamwa kaazo, ne mu mikira gyazo: kubanga emikira gyazo gifaanana ng'emisota, nga girina emitwe; era gye zirumisa.</VERS>
      <VERS vnumber="20">N'abantu abaasigalawo, abatattibwa mu bibonyoobonyo ebyo, tebeenenya mu bikolwa by'emikono gyabwe, obutasinza balubaale, n'ebifaananyi ebya zaabu n'ebya ffeeza n'eby'ebikomo n'eby'amayinja n'eby'emiti, ebitayinza kulaba newakubadde okuwulira, newakubadde okutambula:</VERS>
      <VERS vnumber="21">ne bateenenya mu bussi bwabwe, newakubadde mu bulogo bwabwe, newakubadde mu bwenzi bwabwe, newakubadde mu bubbi bwabwe.</VERS>
    </CHAPTER>
    <CHAPTER cnumber="10">
      <VERS vnumber="1">Ne ndaba malayika omulala ow'amaanyi ng'akka okuva mu ggulu, ng'ayambadde ekire; ne musoke ng'ali ku mutwe gwe n'amaaso ge ng'enjuba, n'ebigere bye ng'empagi ez'omuliro;</VERS>
      <VERS vnumber="2">era yalina mu mukono gwe akatabo akabikkuse: n'ateeka ekigere kye ekya ddyo ku nnyanja n'ekya kkono ku nsi;</VERS>
      <VERS vnumber="3">n'ayogerera waggulu n'eddoboozi ddene ng'empologoma bw'ewuluguma: bwe yayogerera waggulu ebibwatuka omusanvu ne byogera amaloboozi gaabyo.</VERS>
      <VERS vnumber="4">Ebibwatuka omusanvu bwe byayogera amaloboozi gaabyo, nnali nga &#331;&#331;enda okuwandiika: ne mpulira eddoboozi eriva mu ggulu, nga lyogera nti Teeka akabonero ku ebyo ebibwatuka omusanvu bye byogedde, so tobiwandiika.</VERS>
      <VERS vnumber="5">Malayika gwe nnalaba ng'ayimiridde ku nnyanja ne ku nsi n'ayimusa omukono gwe ogwa ddyo eri eggulu,</VERS>
      <VERS vnumber="6">n'alayira oli aba omulamu emirembe n'emirembe, eyatonda eggulu n'ebirimu, n'ensi n'ebirimu, n'ennyanja n'ebirimu, nti tewalibeera kiseera nate:</VERS>
      <VERS vnumber="7">naye mu nnaku z'eddoboozi lya malayika ow'omusanvu, bw'aliba ng'agenda okufuuwa, ekyama kya Katonda ne kiryoka kituukirira, ng'enjiri bw'eri gye yabuulira abaddu be bannabbi.</VERS>
      <VERS vnumber="8">N'eddoboozi lye nnawulira nga liva mu ggulu, ne ndiwulira nate nga lyogera nange ne ligamba nti Genda, otwale ekitabo ekibikkuse mu mukono gwa malayika ayimiridde ku nnyanja ne ku nsi.</VERS>
      <VERS vnumber="9">Ne &#331;&#331;enda eri malayika, nga mmugamba okumpa akatabo. N'a&#331;&#331;amba nti Twala, okamire; era kanaakaaya olubuto lwo, naye mu kamwa ko kanaaba kawoomerevu ng'omubisi gw'enjuki.</VERS>
      <VERS vnumber="10">Ne ntwala akatabo ne nkaggya mu mukono gwa malayika, ne nkamira; ne kaba mu kamwa kange kawoomerevu ng'omubisi gw'enjuki: bwe nnakalya, olubuto lwange ne lukaayizibwa.</VERS>
      <VERS vnumber="11">Ne ba&#331;&#331;amba nti Kikugwanidde okubuulira nate eri abantu n'amawanga n'ennimi ne bakabaka abangi.</VERS>
    </CHAPTER>
    <CHAPTER cnumber="11">
      <VERS vnumber="1">Ne mpeebwa olumuli olufaanana ng'omuggo, malayika ng'ayogera nti Golokoka, ogere yeekaalu ya Katonda, n'ekyoto, n'abasinzizaamu.</VERS>
      <VERS vnumber="2">N'oluggya oluli ebweru wa yeekaalu luleke ebweru, so tolugera; kubanga lwaweebwa ab'amawanga: n'ekibuga ekitukuvu balikirinnyiririra emyezi amakumi ana mu ebiri.</VERS>
      <VERS vnumber="3">Nange ndibawa abajulirwa bange babiri, era baliragulira ennaku lukumi mu bibiri mu nkaaga, nga bambadde ebibukutu.</VERS>
      <VERS vnumber="4">Abo gye mizeyituuni ebiri n'ettabaaza ebbiri eziyimirira mu maaso ga Mukama w'ensi.</VERS>
      <VERS vnumber="5">Era omuntu yenna bw'ayagala okubakola obubi, omuliro guva mu kamwa kaabwe, ne gwokya abalabe baabwe: era omuntu yenna bw'ayagala okubakola obubi, bwe kityo kigwana ye okuttibwa.</VERS>
      <VERS vnumber="6">Abo balina obuyinza okusiba eggulu, enkuba eremenga okutonnya mu nnaku ez'okutegeeza kwabwe: era balina obuyinza ku mazzi okugafuula omusaayi, era n'okubonyaabonya ensi n'ebibonyoobonyo byonna, emirundi emingi nga bwe baagala.</VERS>
      <VERS vnumber="7">Era bwe baliba nga bamaze okutegeeza kwabwe, ensolo eva mu bunnya obutakoma erirwana nabo, era eribawangula, era eribatta.</VERS>
      <VERS vnumber="8">N'omulambo gwabwe guli mu luguudo lw'ekibuga ekinene, ekiyitibwa mu mwoyo Sodomu ne Misiri, era Mukama waabwe mwe yakomererwa.</VERS>
      <VERS vnumber="9">Era ab'omu bantu n'ebika n'ennimi n'amawanga baalabira omulambo gwabwe ennaku ssatu n'ekitundu, ne bataganya mirambo gyabwe okuziikibwa mu ntaana.</VERS>
      <VERS vnumber="10">N'abo abatuula ku nsi balisanyuka ku lwabwe, ne bajaguza; era baliweerezagana ebirabo; kubanga bannabbi abo ababiri baabonyaabonya abatuula ku nsi.</VERS>
      <VERS vnumber="11">Oluvannyuma lw'ennaku ziri essatu n'ekitundu, omwoyo gw'obulamu oguva eri Katonda ne guyingira mu bo ne bayimirira ku bigere byabwe okutya kungi ne kugwa ku bo abaabalaba.</VERS>
      <VERS vnumber="12">Ne bawulira eddoboozi ddene eriva mu ggulu, nga libagamba nti Mulinnye okutuuka wano. Ne balinnya mu ggulu mu kire; n'abalabe baabwe ne babalaba.</VERS>
      <VERS vnumber="13">Ne mu ssaawa eri ne wabaawo ekikankano ekinene, n'ekitundu eky'ekkumi eky'ekibuga ne kigwa; ne battibwa abantu kasanvu mu kikankano: n'abo abaasigalawo ne bakwatibwa entiisa, ne bawa ekitiibwa Katonda ow'omu ggulu.</VERS>
      <VERS vnumber="14">Obubi obw'okubiri buyise: laba, obubi obw'okusatu bujja mangu.</VERS>
      <VERS vnumber="15">Malayika ow'omusanvu n'afuuwa; ne wabaawo amaloboozi amanene mu ggulu, nga boogera nti Obwakabaka bw'ensi bufuuse bwa Mukama waffe, era bwa Kristo we: era anaafuganga emirembe n'emirembe.</VERS>
      <VERS vnumber="16">N'abakadde amakumi abiri mu bana, abatuula mu maaso ga Katonda ku ntebe zaabwe ez'obwakabaka, ne bavuunama amaaso gaabwe, ne basinza Katonda,</VERS>
      <VERS vnumber="17">nga boogera nti Tukwebaza, ggwe Mukama Katonda, Omuyinza w'ebintu byonna, abaawo era eyabaawo; kubanga otutte amaanyi go amangi, n'ofuga.</VERS>
      <VERS vnumber="18">Amawanga ne gasunguwala, n'obusungu bwo ne bujja, n'entuuko ez'okusaliramu omusango gw'abafu, n'ez'okuweeramu empeera yaabwe abaddu bo bannabbi, n'abatukuvu, n'abatya erinnya lyo, abato n'abakulu; n'ez'okwonooneramu aboonoona ensi.</VERS>
      <VERS vnumber="19">Ne yeekaalu ya Katonda ey'omu ggulu n'ebikkulwa; ne walabika mu yeekaalu ye essanduuko y'endagaano ye; ne wabaawo okumyansa n'amaloboozi n'okubwatuka n'ekikankano n'omuzira mungi.</VERS>
    </CHAPTER>
    <CHAPTER cnumber="12">
      <VERS vnumber="1">N'akabonero akanene ne kalabika mu ggulu, omukazi ng'ayambadde enjuba, n'omwezi nga guli wansi w'ebigere bye, ne ku mutwe gwe nga kuliko engule ey'emmunyeenye kkumi na bbiri;</VERS>
      <VERS vnumber="2">era ng'ali lubuto: n'akaaba ng'alumwa era ng'abalagalwa okuzaala.</VERS>
      <VERS vnumber="3">Ne walabika akabonero akalala mu ggulu; era, laba, ogusota ogumyufu ogunene, ogulina emitwe omusanvu n'amayembe kkumi, ne ku mitwe gyagwo engule musanvu.</VERS>
      <VERS vnumber="4">N'omukira gwagwo ne guwalula ekitundu eky'okusatu eky'emmunyeenye ez'omu ggulu, ne guzisuula ku nsi: ogusota ne guyimirira mu maaso g'omukazi, eyali agenda okuzaala, bw'alizaala, gulyoke guliire ddala omwana we.</VERS>
      <VERS vnumber="5">N'azaala omwana ow'obulenzi, agenda okufuga amawanga gonna n'omuggo ogw'ekyuma: n'omwana we n'akwakulibwa n'atwalibwa eri Katonda, n'eri entebe ye ey'obwakabaka.</VERS>
      <VERS vnumber="6">N'omukazi n'adduka n'atuuka mu ddungu, gye yalina ekifo ekyateekebwateekebwa Katonda, balyoke bamuliisizenga eyo ennaku lukumi mu ebikumi bibiri mu nkaaga.</VERS>
      <VERS vnumber="7">Ne waba olutalo mu ggulu: Mikaeri ne bamalayika be nga batabaala okulwana n'ogusota; ogusota ne gulwana ne bamalayika baagwo;</VERS>
      <VERS vnumber="8">ne batayinza, so ne watalabika kifo kyabwe nate mu ggulu.</VERS>
      <VERS vnumber="9">N'ogusota ogunene ne gusuulibwa, omusota ogw'edda, oguyitibwa Omulyolyomi era Setaani, omulimba w'ensi zonna; ne gusuulibwa ku nsi, ne bamalayika baagwo ne basuulibwa nagwo.</VERS>
      <VERS vnumber="10">Ne mpulira eddoboozi ddene mu ggulu, nga lyogera nti Kaakano obulokozi buzze n'amaanyi n'obwakabaka bwa Katonda waffe, n'obuyinza bwa Kristo we: kubanga aloopa baganda baffe yasuulibwa, abaloopa mu maaso ga Katonda waffe emisana n'ekiro.</VERS>
      <VERS vnumber="11">Nabo baamuwangula olw'omusaayi gw'Omwana gw'endiga, n'olw'ekigambo eky'okutegeeza kwabwe; ne batayagala bulamu bwabwe okutuusa okufa.</VERS>
      <VERS vnumber="12">Kale musanyuke, eggulu n'abatuulamu. Zisanze ensi n'ennyanja: kubanga Omulyolyomi asse gye muli ng'alina obusungu bungi, ng'amanyi ng'alina akaseera katono.</VERS>
      <VERS vnumber="13">Ogusota bwe gwalaba nga gusuuliddwa ku nsi, ne guyigganya omukazi eyazaala omwana ow'obulenzi.</VERS>
      <VERS vnumber="14">Omukazi n'aweebwa ebiwaawaatiro bibiri eby'empungu ennene, alyoke abuuke okutuuka mu ddungu mu kifo kye, gy'aliisizibwa ekiseera n'ebiseera n'ekitundu ky'ekiseera, mu maaso g'omusota.</VERS>
      <VERS vnumber="15">N'omusota ne guwandula okuva mu kamwa kaagwo ennyuma w'omukazi amazzi ng'omugga, gulyoke gumutwaze omugga.</VERS>
      <VERS vnumber="16">Ensi n'eyamba omukazi, ensi n'eyasama akamwa kaayo, n&#8217;enywa omugga ogusota gwe gwawandula okuva mu kamwa kaagwo.</VERS>
      <VERS vnumber="17">Ogusota ne gusunguwalira omukazi, ne gugenda okulwana n'ab'omu zzadde lye abaasigalawo abakwata ebiragiro bya Katonda, era abalina okutegeeza kwa Yesu:</VERS>
    </CHAPTER>
    <CHAPTER cnumber="13">
      <VERS vnumber="1">ne guyimirira ku musenyu gw'ennyanja. Ne ndaba ensolo ng'eva mu nnyanja, erina amayembe kkumi n'emitwe musanvu, ne ku mayembe gaayo nga kuliko engule kkumi, ne ku mitwe gyayo amannya ag'obuvvoozi.</VERS>
      <VERS vnumber="2">N'ensolo gye nnalaba yali efaanana ng'engo, n'ebigere byayo ng'ebya ddubu, n'akamwa kaayo ng'akamwa k'empologoma: n'ogusota gwe gwagiwa amaanyi gaayo, n'entebe yaayo ey'obwakabaka, n'obuyinza obungi.</VERS>
      <VERS vnumber="3">Ne ndaba omutwe gumu ku mitwe gyayo nga gufumitiddwa okufa; n'ekiwundu eky'okufa ne kiwona: n'ensi zonna ne zigoberera ensolo eyo nga zeewuunya;</VERS>
      <VERS vnumber="4">ne basinza ogusota, kubanga gwawa ensolo obuyinza bwayo, ne basinza ensolo, nga boogera nti Ani afaanana ng'ensolo? era ani ayinza okulwana nayo?</VERS>
      <VERS vnumber="5">n'eweebwa akamwa akoogera ebikulu n'obuvvoozi; n'eweebwa obuyinza okumala emyezi amakumi ana mu ebiri.</VERS>
      <VERS vnumber="6">N'eyasamya akamwa kaayo okuvvoola Katonda, okuvvoola erinnya lye, n'eweema ye, n'abatuula mu ggulu.</VERS>
      <VERS vnumber="7">N'eweebwa okulwana n'abatukuvu, n'okubawangula: n'eweebwa obuyinza ku buli kika n'abantu n'olulimi n'eggwanga.</VERS>
      <VERS vnumber="8">Era bonna abatuula mu nsi baligisinza, buli atawandiikiddwa linnya lye mu kitabo ky'obulamu eky'Omwana gw'endiga eyattibwa okuva ku kutondebwa kw'ensi.</VERS>
      <VERS vnumber="9">Omuntu yenna bw'aba n'okutu awulire.</VERS>
      <VERS vnumber="10">Omuntu yenna bw'ayagala okunyaga, anyagibwa: omuntu yenna bw'atta n'ekitala, kimugwanira naye okuttibwa n'ekitala. Awo we wali okugumiikiriza n'okukkiriza kw'abatukuvu.</VERS>
      <VERS vnumber="11">Ne ndaba ensolo endala ng'eva mu nsi; era yalina amayembe abiri agafaanana ng'ag'omwana gw'endiga, n'eyogera ng'ogusota.</VERS>
      <VERS vnumber="12">N'ekoza obuyinza bwonna obw'ensolo ey'olubereberye mu maaso gaayo. N'esinzisa ensi n'abatuulamu ensolo ey'olubereberye, eyawona ekiwundu eky'okufa.</VERS>
      <VERS vnumber="13">N'ekola obubonero bunene, era okussa omuliro okuva mu ggulu ku nsi mu maaso g'abantu.</VERS>
      <VERS vnumber="14">N'erimba abatuula ku nsi olw'obubonero bwe yaweebwa okukola mu maaso g'ensolo; ng'egamba abatuula ku nsi, okukolera ensolo ekifaananyi, erina ekiwundu eky'ekitala n'eba nnamu.</VERS>
      <VERS vnumber="15">N'eweebwa okuwa ekifaananyi eky'ensolo okussa omukka, ekifaananyi eky'ensolo kiryoke kyogere, era kisse bonna abatasinza kifaananyi kya nsolo.</VERS>
      <VERS vnumber="16">N'ewaliriza bonna, abato n'abakulu, n'abagagga n'abaavu, n'ab'eddembe n'abaddu okuweebwa enkovu ku mukono gwabwe ogwa ddyo oba ku byenyi byabwe;</VERS>
      <VERS vnumber="17">era omuntu yenna aleme okuyinza okugula newakubadde okutunda, wabula oyo amaze okuteekebwako akabonero, erinnya ly'ensolo oba omuwendo gw'erinnya lyayo.</VERS>
      <VERS vnumber="18">Awo we wali amagezi. Alina okutegeera abalirire omuwendo gw'ensolo; kubanga gwe muwendo gw'omuntu: n'omuwendo gwayo Lukaaga mu nkaaga mu mukaaga.</VERS>
    </CHAPTER>
    <CHAPTER cnumber="14">
      <VERS vnumber="1">Ne ndaba, era, laba, Omwana gw'endiga ng'ayimiridde ku lusozi Sayuuni, era wamu naye akasiriivu mu obukumi buna mu enkumi nnya, nga balina erinnya lye n'erinnya lya Kitaawe nga liwandiikiddwa ku byenyi byabwe.</VERS>
      <VERS vnumber="2">Ne mpulira eddoboozi eriva mu ggulu, ng'eddoboozi ly'amazzi amangi, era ng'eddoboozi ly'okubwatuka okunene: n'eddoboozi lye nnawulira ng'ery'abakubi b'ennanga nga bakuba ennanga zaabwe:</VERS>
      <VERS vnumber="3">ne bayimba ng'oluyimba oluggya mu maaso g'entebe ey'obwakabaka, ne mu maaso g'ebiramu ebina n'abakadde; so tewali muntu eyayinza okuyiga oluyimba olwo wabula akasiriivu mu obukumi buna mu enkumi nnya, abaagulibwa mu nsi.</VERS>
      <VERS vnumber="4">Abo be bateeyonoona eri abakazi; kubanga tebamanyanga mukazi. Abo be bagoberera Omwana gw'endiga buli gy'agenda. Abo baagulibwa mu bantu okuba ebibala eby'olubereberye eri Katonda n'eri Omwana gw'endiga.</VERS>
      <VERS vnumber="5">Era mu kamwa kaabwe temwalabika bulimba: tebaliiko bulema.</VERS>
      <VERS vnumber="6">Ne ndaba malayika omulala ng'abuuka mu bbanga ery'omu ggulu ng'alina enjiri ey'emirembe n'emirembe, okubuulira abatuula ku nsi na buli ggwanga n'ekika n'olulimi n'abantu,</VERS>
      <VERS vnumber="7">ng'ayogera n'eddoboozi ddene nti Mutye Katonda, mumuwe ekitiibwa; kubanga ekiseera eky'omusango gwe kituuse: mumusinze eyakola eggulu n'ensi n'ennyanja n'ensulo z'amazzi.</VERS>
      <VERS vnumber="8">Ne malayika omulala ow'okubiri n'agoberera, ng'ayogera nti Kigudde kigudde Babulooni ekinene ekyanywesa amawanga gonna ku mwenge gw'obusungu bw'obwenzi bwakyo.</VERS>
      <VERS vnumber="9">Ne malayika omulala ow'okusatu n'abagoberera, ng'ayogera n'eddoboozi ddene nti Omuntu yenna bw'asinza ensolo n'ekifaananyi kyayo, era bw'akkiriza enkovu ku kyenyi kye, oba ku mukono gwe,</VERS>
      <VERS vnumber="10">oyo naye alinywa ku mwenge ogw'obusungu bwa Katonda, ogufukibwa ogutatabulwamu mazzi mu kikompe eky'obusungu bwe; era alibonyaabonyezebwa mu muliro n'ekibiriiti mu maaso ga bamalayika abatukuvu ne mu maaso g'Omwana gw'endiga:</VERS>
      <VERS vnumber="11">n'omukka ogw'okubonyaabonyezebwa kwabwe gunyooka emirembe n'emirembe; so tebalina kuwummula emisana n'ekiro abasinza ensolo n'ekifaananyi kyayo, na buli akkiriza enkovu y'erinnya lyayo.</VERS>
      <VERS vnumber="12">Awo we wali okugumiikiriza kw'abatukuvu, abakwata ebiragiro bya Katonda n'okukkiriza kwa Yesu.</VERS>
      <VERS vnumber="13">Ne mpulira eddoboozi eriva mu ggulu nga lyogera nti Wandiika nti Baweereddwa omukisa abafu abafiira mu Mukama waffe okutanula leero; weewaawo, bw'ayogera Omwoyo, balyoke bawummule mu kutegana kwabwe; kubanga ebikolwa byabwe bigenda nabo.</VERS>
      <VERS vnumber="14">Ne ndaba, era, laba, ekire ekyeru; ne ku kire ne ndaba atuddeko eyali afaanana ng'omwana w'omuntu, ng'alina ku mutwe gwe engule eya zaabu, ne mu mukono gwe ekiwabyo eky'obwogi.</VERS>
      <VERS vnumber="15">Ne malayika omulala n'ava mu yeekaalu, ng'ayogerera waggulu n'eddoboozi ddene ng'agamba oyo atudde ku kire nti Teekako ekiwabyo kyo, okungule: kubanga ekiseera eky'okukunguliramu kituuse, kubanga ebikungulwa eby'ensi bikaze.</VERS>
      <VERS vnumber="16">N'oyo atudde ku kire n'asuula ekiwabyo kye ku nsi, n'ensi n'ekungulibwa.</VERS>
      <VERS vnumber="17">Ne malayika omulala n'ava mu yeekaalu ey'omu ggulu, naye ng'alina ekiwabyo eky'obwogi.</VERS>
      <VERS vnumber="18">Ne malayika omulala n'ava ku kyoto, ye yalina obuyinza ku muliro; n'ayogerera waggulu n'eddoboozi ddene ng'agamba oyo alina ekiwabyo eky'obwogi, ng'ayogera nti Teekako ekiwabyo kyo eky'obwogi, onoge ebirimba by'omuzabbibu gw'ensi; kubanga ezabbibu zaagwo zengeredde ddala.</VERS>
      <VERS vnumber="19">Ne malayika n'asuula ekiwabyo kye ku nsi, n'anoga omuzabbibu gw'ensi, n'akisuula mu ssogolero eddene ery'obusungu bwa Katonda.</VERS>
      <VERS vnumber="20">N'essogolero ne lirinnyirirwa ebweru w'ekibuga, n'omusaayi ne guva mu ssogolero, okutuuka ku nkoba z'embalaasi, n'okutuuka amabanga lukumi mu lukaaga.</VERS>
    </CHAPTER>
    <CHAPTER cnumber="15">
      <VERS vnumber="1">Ne ndaba akabonero akalala mu ggulu akanene ak'ekitalo, bamalayika musanvu nga balina ebibonyoobonyo musanvu eby'enkomerero, kubanga mu ebyo obusungu bwa Katonda mwe butuukiririra.</VERS>
      <VERS vnumber="2">Ne ndaba ng'ennyanja y'endabirwamu etabuddwamu omuliro; abava eri ensolo n'ekifaananyi kyayo n'omuwendo gw'erinnya lyayo nga bawangudde, nga bayimiridde ku nnyanja y'endabirwamu, nga balina ennanga za Katonda.</VERS>
      <VERS vnumber="3">Ne bayimba oluyimba lwa Musa omuddu wa Katonda, n'oluyimba lw'Omwana gw'endiga, nga boogera nti Bikulu era bya kitalo ebikolwa byo, Mukama Katonda, Omuyinza w'ebintu byonna; ga butuukirivu era ga mazima amakubo go, ggwe Kabaka ow'emirembe n'emirembe.</VERS>
      <VERS vnumber="4">Ani atalitya, Mukama, n'ataliwa kitiibwa erinnya lyo? kubanga ggwe wekka ggwe mutukuvu; kubanga amawanga gonna galijja era galisinziza mu maaso go; kubanga ebikolwa bye eby'obutuukirivu birabise.</VERS>
      <VERS vnumber="5">Oluvannyuma lw'ebyo ne ndaba, yeekaalu eya weema ey'obujulirwa mu ggulu n'ebikkulwa:</VERS>
      <VERS vnumber="6">ne muva mu yeekaalu bamalayika omusanvu abalina ebibonyoobonyo omusanvu nga bambadde amayinja, amalongoofu agamasamasa, era nga basibiddwa mu bifuba enkoba eza zaabu.</VERS>
      <VERS vnumber="7">Ekimu eky'oku biramu ebina ne kiwa bamalayika omusanvu ebibya musanvu ebya zaabu nga bijjudde obusungu bwa Katonda, aba omulamu emirembe n'emirembe.</VERS>
      <VERS vnumber="8">Ne yeekaalu n'ejjula omukka oguva mu kitiibwa kya Katonda ne mu maanyi ge; so tewali muntu eyayinza okuyingira mu yeekaalu, okutuusa ebibonyoobonyo omusanvu bya bamalayika omusanvu lwe byatuukirira.</VERS>
    </CHAPTER>
    <CHAPTER cnumber="16">
      <VERS vnumber="1">Ne mpulira eddoboozi eddene eriva mu yeekaalu, nga ligamba bamalayika omusanvu nti Mugende, mufuke ebibya omusanvu by'obusungu bwa Katonda ku nsi.</VERS>
      <VERS vnumber="2">Ow'olubereberye n'agenda, n'afuka ekibya kye ku nsi; ne wabaawo ebbwa ebbi ezzibu ku bantu abalina enkovu y'ensolo, era abasinza ekifaananyi kyayo.</VERS>
      <VERS vnumber="3">Ow'okubiri n'afuka ekibya kye mu nnyanja; ne wabaawo omusaayi ng'ogw'omufu, na buli mwoyo omulamu ne gufa, n'ebyo ebyali mu nyanja.</VERS>
      <VERS vnumber="4">Ow'okusatu n'afuka ekibya kye ku migga ne mu nsulo z'amazzi, ne wabaawo omusaayi.</VERS>
      <VERS vnumber="5">Ne mpulira malayika w'amazzi ng'ayogera nti Ggwe mutuukirivu, ggwe abaawo era eyabaawo, ggwe Mutukuvu, kubanga wasala omusango bw'otyo:</VERS>
      <VERS vnumber="6">kubanga baafuka omusaayi gw'abatukuvu n'ogwa bannabbi, omusaayi ggwe gw'obawadde okunywa: basaanidde.</VERS>
      <VERS vnumber="7">Ne mpulira ekyoto ga kyogera nti Weewaawo, Mukama Katonda, Omuyinza w'ebintu byonna, gya mazima era gya nsonga emisango gyo.</VERS>
      <VERS vnumber="8">Ow'okuna n'afuka ekibya kye ku njuba; n'eweebwa okwokya abantu n'omuliro.</VERS>
      <VERS vnumber="9">Abantu ne bookebwa okwokya okunene: ne bavuma erinnya lya Katonda alina amaanyi ku bibonyoobonyo ebyo; ne bateenenya okumuwa ekitiibwa.</VERS>
      <VERS vnumber="10">Ow'okutaano n'afuka ekibya kye ku ntebe y'obwakabaka ey'ensolo obwakabaka bwayo ne buzikizibwa: ne beeruma ennimi zaabwe olw'obulumi,</VERS>
      <VERS vnumber="11">ne bavuma Katonda ow'omu ggulu olw'obulumi bwabwe n'olw'amabwa gaabwe, so tebeenenya mu bikolwa byabwe.</VERS>
      <VERS vnumber="12">Ow'omukaaga n'afuka ekibya kye ku mugga omunene Fulaati; amazzi gaagwo ne gakalira, ekkubo lya bakabaka abava ebuvanjuba liryoke liteekebweteekebwe.</VERS>
      <VERS vnumber="13">Ne ndaba nga giva mu kamwa k'ogusota, ne mu kamwa k'ensolo, ne mu kamwa ka nnabbi w'obulimba, emyoyo emibi esatu, nga giri ng'ebikere:</VERS>
      <VERS vnumber="14">kubanga gye mizimu gya balubaale, egikola obubonero; egigenda eri bakabaka b'ensi zonna, okubaku&#331;&#331;aanya eri olutalo olw'oku lunaku olukulu olwa Katonda, Omuyinza w'ebintu byonna.</VERS>
      <VERS vnumber="15">(Laba, njija ng'omubbi. Aweereddwa omukisa atunula, n'akuuma ebyambalo bye, aleme okugenda obwereere, era baleme okulaba ensonyi ze.)</VERS>
      <VERS vnumber="16">Ne gibaku&#331;&#331;aanyiza mu kifo ekiyitibwa mu Lwebbulaniya Amagedoni.</VERS>
      <VERS vnumber="17">Ow'omusanvu n'afuka ekibya kye ku bbanga; eddoboozi eddene ne liva mu yeekaalu, mu ntebe y'obwakabaka, nga lyogera nti Kikoleddwa:</VERS>
      <VERS vnumber="18">ne wabaawo okumyansa n'amaloboozi n'okubwatuka; ne wabaawo ekikankano ekinene, nga tekibangawo kasookedde abantu baba ku nsi, ekikankano ekinene, ekikulu bwe kityo.</VERS>
      <VERS vnumber="19">N'ekibuga ekinene ne kyawukanamu ebitundu bisatu, n'ebibuga eby'amawanga ne bigwa: ne Babulooni ekinene ne kijjukirwa mu maaso ga Katonda, okukiwa okunywa ekikompe eky'obukambwe bw'obusungu bwe.</VERS>
      <VERS vnumber="20">Na buli kizinga ne kidduka, so n'ensozi tezaalabika.</VERS>
      <VERS vnumber="21">N'omuzira omunene, buli mpeke ng'obuzito obwa ttalanta, ne gukka okuva mu ggulu ku bantu: n'abantu ne bavvoola Katonda olw'ekibonyoobonyo eky'omuzira; kubanga ekibomyoobonyo kyagwo kinene nnyo.</VERS>
    </CHAPTER>
    <CHAPTER cnumber="17">
      <VERS vnumber="1">Ne wajja omu ku bamalayika omusanvu abaalina ebibya omusanvu, n'ayogera nange, ng'agamba nti Jjangu wano, nange nnaakulaga omusango gw'omwenzi omukulu atuula ku mazzi amangi;</VERS>
      <VERS vnumber="2">bakabaka b'ensi gwe baayenda naye, n'abo abatuula ku nsi ne batamiira omwenge gw'obwenzi bwe.</VERS>
      <VERS vnumber="3">N'antwala mu ddungu mu Mwoyo: ne ndaba omukazi, ng'atudde ku nsolo emmyuufu, ng'ejjudde amannya ag'obuvvoozi, ng'erina emitwe musanvu n'amayembe kkumi.</VERS>
      <VERS vnumber="4">Omukazi ng'ayambadde olugoye olw'effulungu n'olumyufu, era n'ayonjebwa ne zaabu n'amayinja ag'omuwendo omungi ne luulu, ng'alina mu mukono gwe ekikompe ekya zaabu ekijjudde emizizo, ye mpitambi ey'obwenzi bwe,</VERS>
      <VERS vnumber="5">ne ku kyenyi kye erinnya eriwandiikiddwa nti EKYAMA, BABULOONI EKINENE, NNYINA W'ABENZI ERA OW'EMIZIZO GY'ENSI.</VERS>
      <VERS vnumber="6">Ne ndaba omukazi oyo ng'atamidde omusaayi gw'abatukuvu, n'omusaayi gw'abajulirwa ba Yesu. Bwe nnamulaba, ne nneewuunya okwewuunya kunene.</VERS>
      <VERS vnumber="7">Malayika n'a&#331;&#331;amba nti Kiki ekikwewuunyisa? Nze nnaakubuulira ekyama ky'omukazi, n'eky'ensolo emusitudde, erina emitwe omusanvu n'amayembe ekkumi.</VERS>
      <VERS vnumber="8">Ensolo gye walabye yaliwo era nga tekyaliwo era egenda okuva mu bunnya obutakoma n'okugenda mu kubula. N'abo abatuula ku nsi balyewuunya, abataawandiikibwa linnya lyabwe mu kitabo ky'obulamu kasookedde ensi eteekebwawo, bwe baliraba ensolo nga yaliwo era nga tekyaliwo ate eribaawo.</VERS>
      <VERS vnumber="9">Awo we wali omwoyo ogulina amagezi. Emitwe omusanvu ze nsozi omusanvu, omukazi z'atuddeko;</VERS>
      <VERS vnumber="10">era be bakabaka omusanvu; abataano baagwa, omu w'ali, omulala tannaba kujja; era bw'alijja, kimugwanira okumalawo ebiro bitono.</VERS>
      <VERS vnumber="11">N'ensolo eyaliwo era teriiwo, oyo naye ye w'omunaana, naye ye w'oku musanvu, era agenda mu kubula.</VERS>
      <VERS vnumber="12">N'amayembe ekkumi ge walabye be bakabaka ekkumi, abatannaba kuweebwa bwakabaka; naye baaweebwa obuyinza nga bakabaka, awamu n'ensolo, okumala essaawa emu.</VERS>
      <VERS vnumber="13">Abo balina okuteesa kumu, ne bawa ensolo amaanyi gaabwe n'obuyinza.</VERS>
      <VERS vnumber="14">Abo balirwana n'Omwana gw'endiga, n'Omwana gw'endiga alibawangula, kubanga ye Mukama w'abaami, era ye Kabaka wa bakabaka; era n'abo abali awamu naye, abayitibwa, abalonde, abeesigwa. N'a&#331;&#331;amba nti Amazzi ge walabye, omwenzi w'atudde, be bantu n'ebibiina n'amawanga n'ennimi.</VERS>
      <VERS vnumber="15">N'a&#331;&#331;amba nti Amazzi ge walabye, omwenzi w'atudde, be bantu n'ebibiina n'amawanga n'ennimi.</VERS>
      <VERS vnumber="16">N'amayembe ekkumi ge walabye, n'ensolo, bano balikyawa omwenzi, balimulekesaawo, balimufuula omwereere, balirya ennyama ye, era balimwokera ddala omuliro.</VERS>
      <VERS vnumber="17">Kubanga Katonda yassa mu mitima gyabwe okukola kye yateesa, n'okuteesa awamu, n'okuwa ensolo obwakabaka bwabwe, okutuusa ebigambo bya Katonda lwe birituukirira.</VERS>
      <VERS vnumber="18">N'omukazi gwe walabye kye kibuga ekinene, ekirina obwakabaka ku bakabaka b'ensi.</VERS>
    </CHAPTER>
    <CHAPTER cnumber="18">
      <VERS vnumber="1">Oluvannyuma lw'ebyo ne ndaba malayika omulala ng'akka okuva mu ggulu, ng'alina obuyinza bungi; n'ensi n'emulisibwa ekitiibwa kye.</VERS>
      <VERS vnumber="2">N'ayogerera waggulu n'eddoboozi ery'amaanyi, ng'ayogera nti Kigudde, kigudde Babulooni ekinene, ne kifuuka ekisulo kya balubaale, n'ekkomera erya buli dayimooni, n'ekkomera erya buli nnyonyi embi ekyayibwa.</VERS>
      <VERS vnumber="3">Kubanga olw'omwenge gw'obusungu bw'obwenzi bwe amawanga gonna gagudde; ne bakabaka b'ensi ne bayenda naye, n'abatunzi b'ensi ne bagaggawala olw'amaanyi g'obukaba bwe.</VERS>
      <VERS vnumber="4">Ne mpulira eddoboozi eddala eriva mu ggulu, nga lyogera nti Mukifulumemu, abantu bange, muleme okussa ekimu n'ebibi bye era muleme okuweebwa ku bibonyoobonyo bye:</VERS>
      <VERS vnumber="5">kubanga ebibi bye bituuse mu ggulu, era Katonda ajjukidde ebyonoono bye.</VERS>
      <VERS vnumber="6">Mumusasule oyo nga naye bwe yasasula, era mumwongereko emirundi ebiri ng'ebikolwa bye bwe byali: mu kikompe kye yatabula mumutabulire emirundi ebiri.</VERS>
      <VERS vnumber="7">Nga bwe yeegulumiza n'akabawala, mumuwe bwe mutyo okubonaabona n'okunakuwala; kubanga ayogera mu mutima gwe nti Ntudde nga kabaka, so ssiri nnamwandu, so ssiriraba nnaku n'akatono.</VERS>
      <VERS vnumber="8">Kyebiriva bijja mu lunaku olumu ebibonyoobonyo bye, okufa, n'ennaku, n'enjala; era alyokerwa ddala omuliro; kubanga Mukama Katonda wa maanyi eyamusalira omusango.</VERS>
      <VERS vnumber="9">Era bakabaka b'ensi, abayenda ne bakabawala naye, balikaaba balikuba ebiwoobe ku lulwe, bwe baliraba omukka ogw'okwokebwa kwe,</VERS>
      <VERS vnumber="10">nga bayimiridde wala olw'entiisa ey'okubonaabona kwe, nga boogera nti Zikisanze, zikisanze, ekibuga ekinene Babulooni, ekibuga eky'amaanyi, kubanga mu ssaawa emu omusango gwo gutuuse.</VERS>
      <VERS vnumber="11">N'abatunzi ab'omu nsi bakaaba banakuwala ku lulwe kubanga tewali muntu akyagula obuguzi bwabwe;</VERS>
      <VERS vnumber="12">obuguzi obwa zaabu, ne ffeeza, n'amayinja ag'omuwendo, ne luulu, ne bafuta ennungi, n'olugoye olw'effulungu, ne aliiri, n'olugoye olumyufu; na buli muti ogw'omugavu, na buli kintu eky'essanga, na buli kintu eky'omuti ogw'omuwendo omungi ennyo, n'eky'ekikomo, n'eky'ekyuma, n'eky'ejjinja eddungi;</VERS>
      <VERS vnumber="13">n'eky'akaloosa, n'ebinzaali, n'obubaane, n'omuzigo gw'omugavu, n'envumbo, n'omwenge, n'amafuta, n'obutta obulungi, n'e&#331;&#331;aano, n'ente n'endiga; n'obuguzi bw'embalaasi n'amagaali n'abaddu; n'emyoyo gy'abantu.</VERS>
      <VERS vnumber="14">N'ebibala omwoyo gwo bye gwegomba bikuvuddeko, n'ebintu byonna ebiwooma n'ebirungi bikuvuddeko, so tebakyabiraba nate.</VERS>
      <VERS vnumber="15">Abatunzi b'ebyo, be yagaggawaza, baliyimirira wala olw'entiisa y'okubonaabona kwe, nga bakaaba nga banakuwala;</VERS>
      <VERS vnumber="16">nga boogera nti Zikisanze; zikisanze, ekibuga ekinene, ekyayambazibwa bafuta ennungi n'olugoye olw'effulungu n'olumyufu, era ne kiyonjebwa ne zaabu n'amayinja ag'omuwendo ne luulu!</VERS>
      <VERS vnumber="17">kubanga mu ssaawa emu obugagga obungi nga buno buzikiridde. Na buli mugoba na buli atambula wonna wonna mu lyato n'abalunnyanja ne bonna abakola emirimu egy'omu nnyanja, ne bayimirira wala,</VERS>
      <VERS vnumber="18">ne boogerera waggulu bwe baalaba omukka ogw'okwokebwa kwe, nga boogera nti Kiruwa ekifaanana ng'ekibuga ekinene?</VERS>
      <VERS vnumber="19">Ne bafuka enfuufu ku mitwe gyabwe, ne boogerera waggulu nga bakaaba nga banakuwala, nga boogera nti Zikisanze, zikisanze, ekibuga ekinene, bonna kye bagaggawaliramu abaalina ebyombo mu nnyanja olw'omuwendo gwe omungi, kubanga mu ssaawa emu gwazikirira.</VERS>
      <VERS vnumber="20">Mumusanyukire, eggulu nammwe abatukuvu nammwe abatume nammwe bannabbi; kubanga Katonda amusalidde omusango gwammwe.</VERS>
      <VERS vnumber="21">Malayika ow'amaanyi n'asitula ejjinja ddene ng'olubengo olunene, n'alisuula mu nnyanja, ng'ayogera nti Babulooni, ekibuga ekinene, bwe kirisuulibwa bwe kityo n'okutandaggirwa okunene, so tekirirabika nate.</VERS>
      <VERS vnumber="22">Newakubadde eddoboozi ly'abakubi b'ennanga n'abalina ebivuga n'abafuuwa emirere n&#8217;abafuuwa amakondeere teririwulirwa nate mu ggwe; newakubadde omugezi w'emirimu gyonna gyonna talirabika nate mu ggwe; newakubadde eddoboozi ly'olubengo teririwulirwa nate mu ggwe;</VERS>
      <VERS vnumber="23">newakubadde okutangaala kw'ettabaaza tekulitangaala nate mu ggwe; newakubadde eddoboozi ly'awasa omugole n'ery'omugole teririwulirwa nate mu ggwe; kubanga abatunzi be baali balangira ba nsi; kubanga mu bulogo bwo amawanga gonna gaalimbibwa.</VERS>
      <VERS vnumber="24">Era n'omusaayi gwa bannabbi n'abatukuvu n'ogwa bonna abattibwa ku nsi gwalabika mu ye.</VERS>
    </CHAPTER>
    <CHAPTER cnumber="19">
      <VERS vnumber="1">Oluvannyuma lw'ebyo ne mpulira ng'eddoboozi eddene ery'ekibiina ekinene mu ggulu, nga boogera nti Aleruuya; Obulokovu, n'ekitiibwa, n'obuyinza bye bya Katonda waffe:</VERS>
      <VERS vnumber="2">kubanga emisango gye gya mazima era gya nsonga; kubanga asalidde omusango omwenzi omukulu, eyayonoona ensi n'obwenzi bwe, era awooledde eggwanga ly'omusaayi gw'abaddu be mu mukono gw'oyo.</VERS>
      <VERS vnumber="3">Omulundi ogw'okubiri ne boogera nti Aleruuya. N'omukka gwe gunyooka emirembe n'emirembe.</VERS>
      <VERS vnumber="4">N'abakadde amakumi abiri mu bana n'ebiramu ebina ne bavuunama ne basinza Katonda atuula ku ntebe, nga boogera nti Amiina; Aleruuya.</VERS>
      <VERS vnumber="5">N'eddoboozi ne liva mu ntebe, nga lyogera nti Mutendereze Katonda waffe, mmwe mwenna abaddu be, abamutya, abato n'abakulu.</VERS>
      <VERS vnumber="6">Ne mpulira ng'eddoboozi ly'ekibiina ekinene, era ng'eddoboozi ly'amazzi amangi, era ng'eddoboozi ly'okubwatuka okw'amaanyi, nga byogera nti Aleruuya: kubanga Mukama Katonda waffe Omuyinza w'ebintu byonna afuga.</VERS>
      <VERS vnumber="7">Tusanyuke, tujaguze, tumuwe ekitiibwa ye: kubanga obugole bw'Omwana gw'endiga butuuse, ne mukazi we yeeteeseteese.</VERS>
      <VERS vnumber="8">N'aweebwa okwambala bafuta entukuvu ennungi: kubanga bafuta eno bye bikolwa eby'obutuukirivu eby'abatukuvu.</VERS>
      <VERS vnumber="9">N'a&#331;&#331;amba nti Wandiika nti Baweereddwa omukisa abayitibwa ku mbaga ey'obugole bw'Omwana gw'endiga. N'a&#331;&#331;amba nti Ebyo bye bigambo eby'amazima ebya Katonda.</VERS>
      <VERS vnumber="10">Ne nvuunama mu maaso g'ebigere bye okumusinza. N&#8217;a&#331;&#331;amba nti Laba tokola bw'otyo: Ndi muddu munno era ow'omu baganda bo abalina okutegeeza kwa Yesu: sinza Katonda: kubanga okutegeeza kwa Yesu gwe mwoyo gw'obunnabbi.</VERS>
      <VERS vnumber="11">Ne ndaba eggulu nga libikkuse; era, laba, embalaasi enjeru n'eyali agituddeko, ayitibwa mwesigwa era ow'amazima; ne mu butuukirivu asala emisango era alwana.</VERS>
      <VERS vnumber="12">Era amaaso ge gwe muliro ogwaka, ne ku mutwe gwe engule nnyingi; era ng'alina erinnya eriwandiikidwa, omuntu yenna ly'atamanyi wabula ye yekka.</VERS>
      <VERS vnumber="13">Era ng'ayambadde ekyambalo ekyamansirwako omusaayi: n'erinnya lye ne liyitibwa Kigambo kya Katonda.</VERS>
      <VERS vnumber="14">N'eggye ery'omu ggulu ne limugoberera ku mbalaasi enjeru, nga bambadde bafuta enjeru ennungi.</VERS>
      <VERS vnumber="15">Ne mu kamwa ke muvaamu ekitala eky'obwogi ateme amawanga nakyo: era alibafuga n'omuggo ogw'ekyuma: era alinnya essogolero ly'omwenge gw'obusungu bw'obukambwe bwa Katonda Omuyinza w'ebintu byonna.</VERS>
      <VERS vnumber="16">Era alina ku kyambalo kye ne ku kisambi kye erinnya eriwandiikiddwa nti KABAKA WA BAKABAKA, ERA MUKAMA W&#8217;ABAAMI.</VERS>
      <VERS vnumber="17">Ne ndaba malayika ng'ayimiride mu njuba; n'ayogerera waggulu n'eddoboozi ddene, ng'agamba ennyonyi zonna ezibuuka mu bbanga nti Mujje muku&#331;&#331;aane ku mbaga enkulu eya Katonda;</VERS>
      <VERS vnumber="18">mulyoke mulye ennyama ya bakabaka, n'ennyama ey'abagabe, n'ennyama ey'ab&#8217;amaanyi, n'ennyama ey'embalaasi n&#8217;ey'abo abazituulako, n'ennyama eya bonna ab'eddembe era n'abaddu, abato n'abakulu.</VERS>
      <VERS vnumber="19">Ne ndaba ensolo, ne bakabaka b&#8217;ensi, n'eggye lyabwe nga baku&#331;&#331;aanye okulwana n'oyo eyali atudde ku mbalaasi n'eggye lye.</VERS>
      <VERS vnumber="20">Ensolo n&#8217;ekwatibwa era wamu nayo nnabbi ow'obulimba eyakola obubonero mu maaso gaayo bwe yalimbisa abo abakkiriza enkovu y'ensolo, n'abo abasinza ekifaananyi kyayo: bombi ne basuulibwa nga balamu mu nnyanja ey'omuliro eyaka n'ekibiriiti:</VERS>
      <VERS vnumber="21">n'abaasigalawo ne battibwa n'ekitala ky'oyo eyali atudde ku mbalaasi, ekiva mu kamwa ke: n'ennyonyi zonna ne zikkuta ku nnyama yaabwe.</VERS>
    </CHAPTER>
    <CHAPTER cnumber="20">
      <VERS vnumber="1">Ne ndaba malayika ng'akka okuva mu ggulu, ng'alina ekisumuluzo ky'obunnya obutakoma n'olujegere olunene mu mukono gwe.</VERS>
      <VERS vnumber="2">N'akwata ogusota, omusota ogw'edda, ye Mulyolyomi era Setaani, n'agusibira emyaka lukumi,</VERS>
      <VERS vnumber="3">n'agusuula mu bunnya obutakoma n'aggalawo n'ateekako akabonero, gulemenga okulimba amawanga nate, okutuusa emyaka lukumi lwe giriggwaako; oluvannyuma lwagyo kigugwanira okusumululwa ebiro bitono.</VERS>
      <VERS vnumber="4">Ne ndaba entebe ez'obwakabaka, nga kuliko abatuddeko, ne baweebwa okusala omusango; n'emyoyo gyabwe abaatemwako emitwe olw'okutegeeza kwa Yesu n'olw'ekigambo kya Katonda, n'abo abatasinza nsolo newakubadde ekifaananyi kyayo, so tebakkiriza nkovu ku kyenyi kyabwe ne ku mukono gwabwe ne baba balamu, ne bafugiranga wamu ne Kristo emyaka lukumi.</VERS>
      <VERS vnumber="5">Abafu abalala tebaaba balamu okutuusa emyaka olukumi lwe gyaggwa. Kuno kwe kuzuukira okw'olubereberye.</VERS>
      <VERS vnumber="6">Aweereddwa omukisa, era ye mutukuvu alina omugabo mu kuzuukira okw'olubereberye: okufa okw'okubiri tekulina buyinza ku bo, naye banaabeeranga bakabona ba Katonda era ba Kristo, era banaafugiranga wamu naye emyaka lukumi.</VERS>
      <VERS vnumber="7">Awo, emyaka egyo olukumi bwe giriggwa, Setaani n'alyoka asumululwa mu kkomera lye,</VERS>
      <VERS vnumber="8">era aligenda okulimba amawanga ag'omu nsonda ennya ez'ensi, Googi ne Magoogi, okubaku&#331;&#331;aanya ku lutalo: omuwendo gwabwe ng'omusenyu gw'ennyanja.</VERS>
      <VERS vnumber="9">Ne balinnya ku bugazi bw'ensi, ne bazingiza olusiisira olw'abatukuvu n'ekibuga ekyagalwa: omuliro ne gukka okuva mu ggulu, ne gubookya.</VERS>
      <VERS vnumber="10">N'omulyolyomi eyabalimbanga n'asuulibwa mu nnyanja ey'omuliro n'ekibiriiti, era omuli ensolo ne nnabbi ow'obulimba; era banaabonyaabonyezebwanga emisana n'ekiro emirembe n'emirembe.</VERS>
      <VERS vnumber="11">Ne ndaba entebe ey'obwakabaka ennene enjeru, n'oyo eyali agituddeko, eggulu n'ensi ne bidduka mu maaso ge; n'ekifo kyabyo tekyalabika.</VERS>
      <VERS vnumber="12">Ne ndaba abafu, abakulu n'abato, nga bayimiridde mu maaso g'entebe; ebitabo ne bibikkulwa: n'ekitabo ekirala ne kibikkulwa, kye ky'obulamu: abafu ne basalirwa omusango mu ebyo ebyawandiikibwa mu bitabo, ng'ebikolwa byabwe bwe byali.</VERS>
      <VERS vnumber="13">N'ennyanja n'ereeta abafu abalimu, n'okufa n'Amagombe ne bireeta abafu abalimu: ne basalirwa omusango buli muntu ng'ebikolwa byabwe bwe byali.</VERS>
      <VERS vnumber="14">N'okufa n'Amagombe ne bisuulibwa mu nnyanja ey'omuliro. Eyo kwe kufa okw'okubiri, ennyanja ey'omuliro.</VERS>
      <VERS vnumber="15">Era omuntu yenna ataalabika ng'awandiikiddwa mu kitabo eky'obulamu, n'asuulibwa mu nnyanja ey'omuliro.</VERS>
    </CHAPTER>
    <CHAPTER cnumber="21">
      <VERS vnumber="1">Ne ndaba eggulu eriggya n'ensi empya: kubanga eggulu ery'olubereberye n'ensi ey'olubereberye nga bigenze: n'ennyanja nga tekyaliwo.</VERS>
      <VERS vnumber="2">Ne ndaba ekibuga ekitukuvu, Yerusaalemi ekiggya, nga kikka okuva mu ggulu ewa Katonda, nga kitegekeddwa ng'omugole ayonjereddwa bba.</VERS>
      <VERS vnumber="3">Ne mpulira eddoboozi eddene eriva mu ntebe nga lyogera nti Laba, eweema ya Katonda awamu n'abantu, era anaatuulanga wamu nabo, nabo banaabeeranga bantu be, naye Katonda yennyini anaabeeranga wamu nabo, Katonda waabwe:</VERS>
      <VERS vnumber="4">naye alisangula buli, zziga mu maaso gaabwe; era okufa tekulibaawo nate; so tewaabengawo nate nnaku newakubadde okukaaba newakubadde okulumwa: eby'olubereberye biweddewo.</VERS>
      <VERS vnumber="5">N'oyo atuula ku ntebe n'ayogera nti Laba, byonna mbizzizza buggya. N'ayogera nti Wandiika: kubanga ebigambo ebyo bya bwesige era bya mazima.</VERS>
      <VERS vnumber="6">N'a&#331;&#331;amba nti Bituukiridde. Nze ndi Alufa ne Omega, okusooka n'enkomerero. Ndimuwa buwa alina ennyonta okunywa mu luzzi olw'amazzi ag'obulamu buwa.</VERS>
      <VERS vnumber="7">Awangula alisikira ebyo: nange nnaabeeranga Katonda we, naye anaabanga mwana wange.</VERS>
      <VERS vnumber="8">Naye abati, n'abatakkiriza, n'abagwagwa, n&#8217;abassi, n'abenzi, n'abalogo, n'abasinza ebifaananyi, n&#8217;abalimba bonna, omugabo gwabwe gulibeera mu nnyanja eyaka n'omuliro n'ekibiriiti; kwe kufa okw'okubiri.</VERS>
      <VERS vnumber="9">Ne wajja omu ow'oku bamalayika omusanvu abalina ebibya omusanvu, abajjula ebibonyoobonyo omusanvu eby'enkomerero; n'ayogera nange, ng'agamba nti Jjangu, nnaakulaga omugole, mukazi w'Omwana gw'endiga.</VERS>
      <VERS vnumber="10">N'antwala mu Mwoyo ku lusozi olunene oluwanvu, n'andaga ekibuga ekitukuvu Yerusaalemi nga kikka okuva mu ggulu ewa Katonda,</VERS>
      <VERS vnumber="11">nga kirina ekitiibwa kya Katonda: okumasamasa kwakyo ng'ejjinja ery'omuwendo omungi ennyo, ng'ejjinja yasepi, eritangalijja:</VERS>
      <VERS vnumber="12">nga kirina bbugwe omunene omuwanvu: nga kirina emiryango kkumi n'ebiri, ne ku miryango bamalayika kkumi na babiri; n'amannya agawandiikiddwako, ge g'ebika ekkumi n'ebibiri eby'abaana ba Isiraeri:</VERS>
      <VERS vnumber="13">ebuvanjuba emiryango esatu; era obukiika obwa kkono emiryango esatu; era obukiika obwa ddyo emiryango esatu; era ebugwanjuba emiryango esatu.</VERS>
      <VERS vnumber="14">Ne bbugwe w'ekibuga yalina emisingi kkumi n'ebiri, ne kubaako amannya kkumi n'abiri ag'abatume ekkumi n'ababiri ab'Omwana gw'endiga.</VERS>
      <VERS vnumber="15">Naye eyayogera nange yalina ekigera olumuli olwa zaabu okugera ekibuga, n'emiryango gyakyo, ne bbugwe waakyo.</VERS>
      <VERS vnumber="16">N'ekibuga kyenkanyankanyizibwa enjuyi zonna, n'obuwanvu bwakyo buli ng'obugazi, n'agera ekibuga n'olumuli, amabanga kakumi mu enkumi bbiri: obuwanvu n'obugazi n'obugulumivu bwakyo bwenkanankana.</VERS>
      <VERS vnumber="17">N'agera bbugwe waakyo, emikono kikumi mu ana mu ena, ekigera ky'omuntu, kye kya malayika.</VERS>
      <VERS vnumber="18">N'okuzimbibwa kwa bbugwe waakyo kwa yasepi: n'ekibuga kya zaabu ennungi, ng'endabirwamu ennungi.</VERS>
      <VERS vnumber="19">Emisingi gya bbugwe w'ekibuga gyayonjebwa na buli jjinja ery'omuwendo omungi. Omusingi ogw'olubereberye yasepi; ogw'okubiri safiro; ogw'okusatu kalukedoni; ogw'okuna lya nnawandagala;</VERS>
      <VERS vnumber="20">ogw'okutaano sadonukisi; ogw'omukaaga sadiyo; ogw'omusanvu kerusoliso; ogw'omunaana berulo; ogw'omwenda topazi; ogw'ekkumi kerusoperaso; ogw'ekkumi n'ogumu kuwakinso; ogw'ekkumi n'ebiri amesusito.</VERS>
      <VERS vnumber="21">N'emiryango ekkumi n'ebiri luulu kkumi na bbiri, buli gumu ku miryango gwali gwa luulu emu: n'oluguudo olw'ekibuga zaabu ennungi, ng'endabirwamu etangalijja.</VERS>
      <VERS vnumber="22">So ssaalabamu yeekaalu mu kyo: kubanga Mukama Katonda Omuyinza w'ebintu byonna, n'Omwana gw'endiga, ye yeekaalu yaakyo.</VERS>
      <VERS vnumber="23">So ekibuga tekyetaaga njuba newakubadde omwezi, okukyakira: kubanga ekitiibwa kya Katonda kyakimulisa, n'ettabaaza yaakyo ye Mwana gw'endiga.</VERS>
      <VERS vnumber="24">N'amawanga ganaatambuliranga mu musana gwakyo: ne bakabaka b'ensi baleeta ekitiibwa kyabwe mu kyo.</VERS>
      <VERS vnumber="25">N'emiryango gyakyo tegiggalwenga n'akatono emisana (kubanga eyo ekiro tekiibengayo);</VERS>
      <VERS vnumber="26">era balireeta ekitiibwa n'ettendo ery'amawanga mu kyo:</VERS>
      <VERS vnumber="27">so temuliyingira mu kyo n'akatono ekintu kyonna ekitali kirongoofu newakubadde akola eky'omuzizo n'obulimba: wabula abo bokka abawandiikiddwa mu kitabo eky'obulamu eky'Omwana gw'endiga.</VERS>
    </CHAPTER>
    <CHAPTER cnumber="22">
      <VERS vnumber="1">Yandaga omugga ogw'amazzi ag'obulamu, ogumasamasa ng'endabirwamu, nga guva mu ntebe ya Katonda n'ey'Omwana gw'endiga,</VERS>
      <VERS vnumber="2">wakati w'oluguudo lwakyo. Era eruuyi n'eruuyi ew'omugga omuti ogw'obulamu, ogubala ebibala ekkumi n'ebibiri, oguleeta ekibala kyagwo buli mwezi: n'amalagala g'omuti ga kuwonya amawanga.</VERS>
      <VERS vnumber="3">So teribaayo nate kikolimo: n'entebe ya Katonda n'ey'Omwana gw'endiga eneebeeranga omwo: n'abaddu be banaamuweerezanga,</VERS>
      <VERS vnumber="4">era banaamulabanga amaaso ge; era erinnya lye linaabanga mu byenyi byabwe.</VERS>
      <VERS vnumber="5">So teebenga kiro nate; so tebeetaaga kumulisa kwa ttabaaza n'omusana gw'enjuba; kubanga Mukama Katonda anaabawanga omusana: era banaafuganga emirembe n'emirembe.</VERS>
      <VERS vnumber="6">N'a&#331;&#331;amba nti Ebigambo bino bya bwesige era bya mazima: era Mukama Katonda ow'emyoyo gya bannabbi yatuma malayika we okulaga abaddu be ebigwanira okubaawo amangu.</VERS>
      <VERS vnumber="7">Era, laba, njija mangu. Aweereddwa omukisa akwata ebigambo eby'obunnabbi obw'ekitabo kino.</VERS>
      <VERS vnumber="8">Nange Yokaana nze nnawulira ne ndaba bino. Bwe nnawulira ne ndaba, ne nvuunama okusinza mu maaso g'ebigere bya malayika andaga bino.</VERS>
      <VERS vnumber="9">N'a&#331;&#331;amba nti Laba tokola bw'otyo: ndi muddu munno era ow'omu baganda bo bannabbi, n'abo abakwata ebigambo eby'ekitabo kino: sinza Katonda.</VERS>
      <VERS vnumber="10">N'a&#331;&#331;amba nti Toteeka kabonero ku bigambo eby'obunnabbi obw'ekitabo kino; kubanga obudde buli kumpi.</VERS>
      <VERS vnumber="11">Ayonoona abeere ng'akyayonoona: era omugwagwa abeere ng'akyali mugwagwa: era n'omutuukirivu, abeere ng'akyakola obutuukirivu: era n'omutukuvu, abeere ng'akyali mutukuvu.</VERS>
      <VERS vnumber="12">Laba, njija mangu; n'empeera yange eri nange, okusasula buli muntu ng'omulimu gwe bwe guli.</VERS>
      <VERS vnumber="13">Nze Alufa ne Omega, ow'olubereberye era omukoobezi, okusooka n'enkomerero.</VERS>
      <VERS vnumber="14">Baweereddwa omukisa abayoza ebyambalo byabwe, balyoke babeere n'obuyinza ku muti ogw'obulamu, era balyoke bayingire mu kibuga nga bayita mu miryango.</VERS>
      <VERS vnumber="15">Ebweru ye eri embwa, n'abalogo, n'abenzi, n'abassi, n'abasinza ebifaananyi, na buli ayagala n'akola obulimba.</VERS>
      <VERS vnumber="16">Nze Yesu ntumye malayika wange okubategeeza mmwe ebyo olw'ekkanisa. Nze ndi kikolo era omuzukkulu wa Dawudi, emmunyeenye eyaka ey'enkya.</VERS>
      <VERS vnumber="17">Era Omwoyo n'omugole boogera nti Jjangu. Naye awulira ayogere nti Jjangu. Naye alina ennyonta ajje: ayagala atwale amazzi ag'obulamu buwa.</VERS>
      <VERS vnumber="18">Ntegeeza buli muntu awulira ebigambo eby'obunnabi obw'ekitabo kino nti Omuntu yenna bw'ayongerangako ku byo, Katonda alyongerako ku ye ebibonyoobonyo ebiwandiikiddwa mu kitabo kino:</VERS>
      <VERS vnumber="19">era omuntu yenna bw'aggyangamu mu bigambo eby'ekitabo eky'obunnabbi buno, Katonda aliggyako omugabo gwe ku muti ogw'obulamu, ne mu kibuga ekitukuvu, ebiwandiikiddwa mu kitabo kino.</VERS>
      <VERS vnumber="20">Ategeeza bino ayogera nti Weewaawo: njija mangu. Amiina: jjangu, Mukama waffe Yesu.</VERS>
      <VERS vnumber="21">Ekisa kya Mukama waffe Yesu kibeerenga n'abatukuvu Amiina.</VERS>
    </CHAPTER>
  </BIBLEBOOK>
</XMLBIBLE>
